STAATKUNDE LETTEREN  HANDBOEKJES ELCK 'T BESTE  ONDER LEIDING VAN L. SIMONS  UITGEGEVEN DOOR DE MAATSCHAPPIJ VOOR GOEDE EN GOEDKOOPE LECTUUR AMSTERDAM  KUNST WETENSCHAP     GESCHIEDENIS HYGIENE  E. W. ASSCHER  PAEDAGOGISCHE OVERWEGINGEN  MET NASCHRIFTEN VAN DR. J. H. GUNNING Wzn.  1920  WIJSBEGEERTE PRACT. LEVEN  A. C. BERLAGE     De schetsen met eengemerkt zijn eertijds verschenen in het Veertiendaagsch Blad voor Ouders en Opvoeders "Het Kind"     GEDRUKT TER DRUKKERIJ "DE DEGEL"AMSTERDAM     INHOUD    BLZ.  I IEDER ONS AFGEBAKEND TERREIN II HAAR NATUURKINDJE (MET NASCHRIFT) III NIET "PREEKEN" IV HET RECHT VAN STRAFFEN EN VERMANEN V HET STERKEN VAN DEN WIL VI EERBIED VOOR DE MEENINGEN VAN ONS KIND VII DE JUISTE STRAF VIII EEN TOEKOMSTBEELD IX DE SINAASAPPELMETHODE VAN JAN LIGTHART (MET NASCHRIFT) X HOE DEZE PAEDAGOOG ER OVER DACHT XI ONS HUMEUR XII DE FABEL (MET NASCHRIFT) XIII OPRECHTHEID XIV OVERBLUFFEN (MET NASCHRIFT) XV VOORZICHTIG INGRIJPEN XVI SCHAAMTE IS EEN MACHTIGE HULP TER VERBETERING XVII DE GENOEGENS VOOR HET KIND XVIII OP HET KLEINE KIND VALT NIMMER TE REKENEN (MET NASCHRIFT) XIX WAT HIELP (MET NASCHRIFT) XX TWEE VLIEGEN IN EEN KLAP XXI EENTONIGE ARBEID XXII GEEN WIJZE REDENEERINGEN XXIII DE GEVOELENS VAN HET KIND XXIV DE RECHTEN VAN HET KIND XXV MUZIEK LEEREN XXVI IETS MOETEN DOEN EN IETS WILLEN DOEN (MET NASCHRIFT) XXVII DE KUNST VAN BEVELEN XXVIII HUN ALTRUÏSME XXIX HET KORTE WOORD (MET NASCHRIFT) XXX SNOEPEN XXXI WAAGHALZERIJ XXXII DE KLEINE KUNSTENAAR XXXIII HET SPRAK VAN ZELF XXXIV LIEFDE XXXV EERLIJKHEID XXXVI RECHTVAARDIGHEID (MET NASCHRIFT) XXXVII ZELFVERBETERING (MET NASCHRIFT) XXXVIII EERBIED XXXIX VEELEISCHENDHEID XL JALOERSCHHEID XLI EENKENNIG XLII DE KLEINE PAEDAGOOG XLIII WEELDE XLIV DOORZETTEN    I IEDER ONS AFGEBAKEND TERREIN  Het gesprek liep over het resultaat, dat ik na een moeilijke opvoeding, met een mijner pupillen bereikt had.  "En, zou je de verschillende kinderen nu nog allen op dezelfde wijze behandelen?" vroeg een der aanwezigen, enthousiast.  "Helaas, neen," bekende ik. Althans niet practisch. Wij ouderen van dagen, zijn daar meestal niet meer toe in staat. Wij missen de kracht om bij de opvoeding onzer lievelingen de strengheid door te voeren, welke het kind tot een zelfstandig, vrij individu kan vormen. Velen onzer hebben te droeve ervaringen opgedaan omtrent het leven, velen hebben te pijnlijk aan den lijve ondervonden, wat het kind mogelijk te wachten staat. Het enthousiasme, waarmede de jeugdige opvoedster(der) in de gelukkige toekomst van het kind gelooft, bezielt haar werk. Het is een kracht in haar, waarbij de meest ervarene het moet afleggen. Daarom verkies ik de _jeugdige_ opvoedster voor het _jeugdige_ kind.  In een groot gezin, vullen de oudere kinderen gewoonlijk het te kort van de Moeder voor de jongere aan  Laat ik u mijn bewering met een voorbeeld uit mijn praktijk toelichten.  Onze Cor was zeer slordig. Sedert het kind op zesjarigen leeftijd zichzelf dagelijks lichamelijk moest verzorgen, viel er tooneel op tooneel voor, tusschen vader en zoon, waarbij Moeder en ik Vader steunden. De ernstigste straffen mochten niet baten. Jaren lang werd Cor drie, vier maal terug gestuurd om zich beter te wasschen, voordat hij mede aan tafel mocht zitten. Hij was reeds elf jaar, toen Vader op een middag wanhopig uitriep, "de jongen _krijgt_ de handen niet meer schoon, het vuil is in zijn huid gegrift!"  Kort daarop ging Cor naar het gymnasium. Hij had voor dien tijd een derde klasse school bezocht. Tot onze verbazing werd Cor binnen een half jaar "het Heertje". Hij had voortaan geen enkele aanmoediging noodig. Hoe meer wij het leven ervoeren, hoe meer het ons berouwde, dat we het den jongen zoo lastig hadden gemaakt.  Het acht jaar jongere broertje bleek even slordig als Cor. We behandelden hem echter anders. Nu eens vermaanden we Bert, dan weer spoorden we hem vriendelijk aan een nette jongen te zijn, maar meestal verzorgden we hem zelf. We rekenden op het leven, dat stellig verbetering zou brengen. Bert ging ook naar het gymnasium. Hij is nu vijftien jaar ennog even slordig als op zesjarigen leeftijd.  We behandelen hem nu op dezelfde wijze als we Cor gedaan hebben. We zijn er echter lang niet van overtuigd te slagen. In het eerste geval, is het zaad, dat we gestrooid hebben en jarenlang hebben verzorgd, door gunstige omstandigheden tot vollen wasdom gekomen. We hebben bij hem echter verzuim gepleegd. Dergelijke fouten door vele oudere opvoedsters(ders) begaan zijn zelden weer goed te maken.  "Hebben wij ouderen dan minder waarde bij de opvoeding van _jeugdige_ kinderen?" vroeg Mevr. R. teleurgesteld.  "Welneen," troostte ik. "We hebben alleen ieder ons afgebakend terrein."  "De _Jeugdige_ opvoedster(der) de practische uitvoering."  "De oudere opvoedster(der) haar theoretische kennis en ervaring."  "De bejaarde opvoedster(der) haar onbegrensde liefde, geduld en troost."     II HAAR NATUURKINDJE  "Pop is een natuurkindje? Een kind _moet_ zich uitleven! Ik hoor het van alle kanten. De tijdschriften en couranten staan er vol van. Jammer dat ik het niet eerder geweten heb. Nu ja, de ouderen zijn wel flinke lieve kinderen geworden, maar ze hebben toch niet zoo'n prettige jeugd gehad. Ik heb ze opgevoed met het drilsysteem, dat me van Ouder tot Ouder is bijgebracht geworden. Het nakomstertje is zoo vroolijk. Pop leeft zoo heerlijk zonder dwang!"  Moeder bazuinde het uit voor elk gewillig oor. Dat mij "de lof harer zotheid" niet bespaard bleef is natuurlijk. Sinds eenige jaren gaf ik den ouderen kinderen pianoles en had gelegenheid op te merken, dat haar onmacht tegenover Pop, Moeder steeds zwaarder ging drukken. Van vele kanten hoorde ik, dat het waarlijk schattige, pientere kindje de schrik was voor allen, die met haar in aanraking kwamen. Suus kende geen gehoorzaamheid. Ze gaf aan elke opwelling gehoor zonder eenige rekening te houden met de gevolgen voor anderen. Ze vernielde wat haar lustte. Pop was, juist geoordeeld, een halve wilde. Als vreemde mocht ik niet ingrijpen. Deze bekrompen liefhebbende Moeder zou het trouwens niet geduld hebben. Met hare roerende liefde verdroeg ze in hoofdzaak alleen de moeite en lasten van haar schat. Ze liet haar zelden aan een ander over.  Toen Mijnheer, zijn reeds dikwijls verworpen planom met Mevrouw en de oudere kinderen een reisje door Nederland te doeneindelijk wilde doorzetten, werd het Moeder bang om het harte voor haar "Natuurkindje". De bijna driejarige Suus moest dan voor vier weken bij familie gaan logeeren. Terecht vreesde Moeder, dat dit veel verdriet voor Pop zou meebrengen. De ontstemmingen, die het kind bij anderen gewoonlijk teweegbracht waren Moeder maar al te zeer bewust geworden.  Ze kon niet besluiten.  "Neen, vast niet bij tante Lies, ze is zoo overdreven precies."  "Bij oom Henk nog minder. Hij heeft zulke dolle driftbuiën."  In haar Moederlijke bezorgdheid waagde ze het mijn hulp in te roepen. Ze kende me in den omgang met vele kinderen. Ik woonde toen bij een familie, die een jongen en een meisje in den leeftijd van Suus hadden.  Dankbaar aanvaardde ik de vereerende, doch moeilijke taak.  Het zou de Moeder na jaren van inspanning eens wat rust geven en ik hoopte tegelijk bij de lieve Suus wat te kunnen goed maken.  Ik begon met mijn kleine patiënte eenige dagen waar te nemen, voordat ik ernstig ging ingrijpen.  Haar pretenties waren schering en inslag.  "_Ik_ hoef niet te gaan slapen terwijl onze broer 's morgens een uurtje naar bed moet om te rusten."  "_Ik_ mag naast tante E. aan tafel zitten." Jet en Han waren dit gewend.  "_Ik_ moet tante E. op straat een arm geven," een voorrecht, dat zus en broer noode afstonden.  "Waarom _jij_?" vroeg ik al gauw, haar hoogst verbaasd aanziende.  Nou e, nou Voor mijn blik, sloeg ze de oogjes deemoedig neêr. Het was de eerste keer in haar leven.  "_Jij_ gaat 's morgens ook naar bed," omdat _alle_ kindertjes van nog geen drie jaar 's morgens wat gaan rusten.  "_Jij_ moogt evenveel beurten hebben als de andere kinderen om op straat aan mijn arm te loopen."  Na eenige dagen liet ze elke aanmatiging varen. Meer en meer paste ze zich kalm aan. Ten slotte leefde ze de gewoonten van de andere kinderen volledig mede.   Moeder had me een vinger gegeven, ik wilde nu de geheele hand hebben.  Ik nam voortaan het recht de leefwijze van onze Suus mede te bedisselen.  Het werd Moeder langzamerhand wel duidelijk, dat ze het beginsel "het Kind moet zich uitleven" op een verkeerde wijze had toegepast. Ze was me heel dankbaar. Haar kind werd stipt gehoorzaam. Het genoot niettemin een veel prettiger jeugd dan de oudere kinderen. Suus had meer vrijheid.   We moeten met onze paedagogische voorlichtingen in de populaire bladen, _heel_ voorzichtig zijn tegenover het leekenpubliek, meer en meer zien te bereiken, dat door een deskundige uitsluitend persoonlijke voorlichting wordt gegeven aan minder ontwikkelde, minder ervaren Moeders. Paedagogische voorlichtingen kan het gros van het publiek nog niet verwerken.   =Naschrift.Ik geloof niet, dat er in "Het Kind" ooit voorlichtingen hebben gestaan, die tegen bovenstaand lesje indruischten. _Red._     III NIET "PREEKEN"  Volgaarne had ik voor de familie mijn vrijen tijd beschikbaar gesteld, om bij ontstentenis der Moeder door een of andere bijzondere omstandigheid, haar bij de kinderen te vervangen. Ik was nu ter geruststelling van de Moeder, reeds vier weken bij Fred gelogeerd, voordat het nieuwe zusje arriveerde. Zoo lang hield ik me in hoofdzaak met de oudere kinderen bezig, regelde hun huiswerk en ging met ze wandelen. Moeder bracht me intusschen op de hoogte van de nooden der kleintjes.  Onze vierjarige Fred was een echte slokop. Na de beste voorzorgen, gebeurde het toch vaak, dat zijn maag van streek was. Wanneer Moeder 's morgens om het hoekje van de deur der kinderkamer keek, zag ze 't dadelijk, als het mis was met den kleinen Fred. Dan lag hij, met blauwe kringen onder de oogen en vaal bleek gezicht, futloos in het bedje ter neer. Op dokters voorschrift moest ze hem dan laten liggen tot hij zelf verlangde op te staan en wanneer hij lust had hem een kopje thee en een droge beschuit geven.  Toen ik op een morgen op het portaal naar de kinderkamer liep, hoorde ik een druk, opgewekt leven.  "Hoep, fort, klap Ik keek, zooals moeder gewoon was te doen, om het hoekje der deur. Onze Fred zat, als Hollandsch welvaren, zijn denkbeeldig paard, wiens werkelijke leidsels hij om de spijlen van zijn bed had gehaald, op te zweepen.  Zoodra hij mij ontwaarde, wierp hij zich als door een electrischen schok getroffen op het kussen neer en zette een beklagenswaardig gezicht, den besten comediant tot eer.  "Hèhéë." Hij zuchtte al dieper.  Ik ging bij zijn bedje zitten en vroeg belangstellend, "wat is er ventje? wat scheelt er aan?"  "Hèhèeik geloof, dat mijn maag weer van streek is. Laat u mij nog wat in bed blijven en geef u mij a. u. b. een kopje thee met een droge beschuit. Moeder doet dat _ook_ altijd," onderrichtte de kleine deugniet.  (Hij wilde zoo gaarne nog wat paardje blijven rijden).  Ik bleef hem even conscientieus waarnemen en zei toen op zijn eigen beklagenswaardigen toon.  "Jammer, erg jammer."  Een paar belangstellende, levendige oogen blikten me toe.  "Jammer toch. Mevrouw Paula heeft zooeven laten vragen of je heel vroeg bij Frieda, (zijn liefste vriendinnetje), komt spelen."  Met een zelfden electrischen schok sprong hij overeind. "Bi, ba, boe," danste hij in bed rond, de dwaaste grimassen makende, de wildste geluiden uitstootende. "Lekker! lèëker! Lekker gefopt! Ik ben niet ziek! Ik maakte maar een grapje Leuk hè, tante?" waagde de slimmerd er nog aan toe te voegen.  "Ja, _heel_ leuk, erg leuk! Zoo toevallig. Ik heb jou ook lekker gefopt. Mevrouw Paula heeft je niet op bezoek laten vragen leuk hè? Ik maakte ook maar een grapje."  In heftig schreien brak hij uit.  Toen hij van de eerste teleurstelling bekomen was, begon hij onder het snikken opeens te lachen en overwoog luid "en _toch_ is het leuk van tante, _heel_ leuk."  Zijn kinderlijk rechtvaardigheidsgevoel deed hem beseffen, dat hij met te bedriegen, eerlijk verdiend had, bedrogen te worden. De straf zelf deed hem zijn vergrijp helder inzien. Even later keek de oolijkerd me zóó leuk aan, dat we elkaar in opwelling omhelsden.  We deden dien morgen een heerlijke wandeling. We genoten van elkaârs samenzijn. Van tijd tot tijd lachte hij mij nog even guitig toe, waarna hij zich inniger tegen mij aandrukte.  Fred heeft sedert geen ziek zijn meer geveinsd.   Nooit heb ik ondervonden of bij anderen waargenomen, dat "_preeken_" tegen kinderen een goed resultaat had; tenminste geen blijvend.  Het kind het kwaad laten ondergaan, dat uit zijn eigen handeling voortspruit, doet hem altijd tot het ware besef van zijn verkeerde daad komen. Deze behandeling is niet _altijd_ aan te wenden om de gevaarlijke gevolgen.  De goede opvoedster(der) moet ze weten te schiften.     IV HET RECHT VAN STRAFFEN EN VERMANEN  Ik was een kleuter van een jaar of zeven, toen ik met Moeder op een wandeling, een blinden man op twee krukken ontmoette. Hij droeg den bekenden bak vol snuisterijen aan een riem om den hals. Met trillende, hartroerende stem herhaalde hij steeds zijn smeekbede:  "Gedenk den lammen, blinden man, die geheel verlaten is."  Een kaart, waarop dit klaaglied met vette letters gedrukt stond, was tegen den voorwand van den bak bevestigd.  Moeder zag dat het treurige lot van den hulpeloozen stakkerd me aangreep.  Ik mocht hem een dubbeltje geven, daarna zei Moeder: "De man _is_ niet verlaten, hij _zou_ verlaten zijn als de menschen hem niet telkens weer wat afstonden. Hij heeft voor het geld, dat hem geschonken wordt, nu wel een goede verzorging".  Zoo troostte ze me.  Toch bleef het medelijden nog bij mij nawerken. Het jammeren van den ongelukkige wilde maar niet uit mijn gedachte.  Den volgenden namiddag speelde ik alleen in de woonkamer. De Fransche leeraar, die mijn broer conversatieles kwam geven, en wat te vroeg was, moest even bij mij wachten. Juist sleepte ik me met twee stokjes onder de armen en met bijna dichtgeknepen oogen voort, het treurig refrein reciteerende: Gedenk den lammen, blinden man enz., toen Mijnheer N. ongemerkt binnentrad en me verraderlijk een klap om de ooren gaf, "Je _moogt_ geen gebrekkige menschen nadoen, dat is slecht," voegde hij er driftig aan toe.  Heel opgewonden liep ik naar Moeder en vertelde haar, wat me overkomen was en hoe ik juist zoo prettig speelde. Ik was, om beurten me zelf voorstellende en den blinden man, de beschuitjes, die ik van moeder gekregen had, op de étagère gaan deponeeren, en de goede gave dankbaar in ontvangst gaan nemen. De vierde maal, dat ik dit spelletje herhaaldeik oefende me feitelijk in weldoenhad de nijdas paedagoog me zoo wreed miskend.  Moeder suste: "ga maar met mij naar beneden, ik zal het mijnheer wel uitleggen, dat je niet zoo slecht gedaan hebt, als Mijnheer N. dacht."  "Ja maarmaar _Maatje_en die _klap_ dan?" snikte ik.  Moeder schoot in een lach en nam me knusjes aan de hand.  Ik herinner me heel goed, dat ik het knuste vond, dat Moeder Mijnheer N. een welverdiendenpsychischenklap ging brengen, al gooide ze het tegenover mij over een anderen boeg.  Nooit heeft iemand het recht, _vreemde_ kinderen straffen of berispingen toe te dienen. Hij mag slechts, of liever hij moet, alleen wanneer door de handeling van het onbewaakte kind, gevaar voor hem of voor de omgeving dreigt, die handeling keeren. Bij het straffen en beschuldigen moeten we er toch voor alles rekening mede houden, dat het kind de dingen soms, neen dikwijls geheel anders ziet, geheel anders toepast dan wij ouderen meenen. We moeten het kind terdege rekenschap vragen van de motieven, die hem tot de een of andere handeling geleid hebben. Alleen de opvoeder(ster), die de ziel van het kind door en door kent, zal hem zeker recht doen geschieden, juist behandelen.  Een schip kan slechts goed bestuurd worden, door zijn eigen Vader, zijn Kapitein, die met de geheele inrichting daarvan bekend is. Het wordt daarom geen ander toevertrouwd.   Ik heb helaas vele kinderen waargenomen bij wie het langen tijd, soms onherstelbaar in de oogen weerspiegelde:  "Maarmaar _Maatje_en die _klap_ dan?" Het was in hun hart gebrand.  Dat leed moet, die "het kind" lief heeft helpen voorkomen.     V HET STERKEN VAN DEN WIL  Onze negenjarige Robert is een zachte, makkelijk te leiden jongen. Ernstige moeilijkheden hebben we tot nu toe niet met hem gehad.  Hij is wel bijzonder eerzuchtig en zeer gesteld op eten en drinken.  Zijn school en die zijner kleine zusjes, zes en zeven jaar oud, zijn naast elkaar gelegen.  Zonder eenigen tegenstand ging hij trouw op de bepaalde uren met Juf en de kleine meisjes heen en weer naar school.  "Hou je juffie goed aan het handje?"dat, nog maar goedig plagen van zijn beste vriendjekrenkt zijn trots en doet eensklaps in hem opwellen niet meer met de anderen samen te willen gaan. Bij zijn thuiskomst maakt hij Vader (medicus) zijn verlangen kenbaar. "Ik ben toch nu al negen jaar" en smalend voegt hij er aan toe, na drie jaar zijn weg wel te weten.  Vader voelt met hem mede en staat zijn verzoek, om verder alleen naar school te gaan toe op voorwaarde, dat Rob nooit één oogenblik over den bepaalden tijd thuis komt.  Vader vertrouwt hem heel goed en wil de zelfstandigheid van het kind voor niets ter wereld verzwakken.Rob is wel nog wat jong en hij moet een druk stadsgedeelte door. Moeder zou heel bezorgd zijn, wanneer hij te laat zou komen.  Het gaat vele maanden goed. Vol enthousiasme vertelt Rob herhaaldelijk van de aandachttrekkende gebeurtenissen, die hij op zijn weg ontmoet heeft als: een paard, dat gevallen was en o zoo moeielijk op de pooten te krijgen was, of van een dronken man, die zich hevig verzette, terwijl hij naar het politiebureau gebracht werd, maar Rob zorgde er voor, het oponthoud door een aanloopje telkens weer in te halen.  Het voorjaar kwam echter met zijn geijkten knikkertijd. Tegen zulk een groote verleiding blijkt Rob niet bestand te zijn. Vader heeft hem toegestaan 's middags een half uur met zijn vriendjes op het plein voor de school te knikkeren, doch Rob komt steeds later thuis.  Vader waarschuwt Rob, daartegen afdoende maatregelen te nemen.  "Rob moet zeker anders weêr met Juf meêgaan?" vraagt Moeder bezorgd.  "Neen", zegt Vader streng. "Rob _moet_ alleen op tijd thuis komen!"  Die ernstige waarschuwing is weer voor eenige dagen bij het kind doorgedrongen. Daarna vergeet hij op een middag zijn tijd zóó ver, dat de soep al op is, als Rob berouwhebbend verschijnt.  Vader, die van zijn leidzaamheid overtuigd is, ziet wel heel goed waar de schoen hem wringt. Rob wil wel, maar hij kan eenvoudig niet gehoorzamen. Het ontbreekt hem aan de noodige kracht daartoe.  Vader vermaant Rob ernstig en zegt hem, dat hij elken middag, wanneer hij één oogenblik over zijn tijd komt, onmiddellijk zijn huiswerk maken moet en daarna zonder eten naar bed moet.  En acht dagen later, het was de eerste keer, toen hij twee minuten te laat kwam, handhaafde Vader die straf, hoe wanhopig Rob ook was.  Nadat hij elke kans op vergiffenis had opgegeven, berustte hij kalm. Men hoorde geen geluid meer van hem.  Moeder, innerlijk ongerust, gaat om negen uur toch nog even kijken of de jongen slaapt. Ze vindt hem wakker en op haar vraag: "En heb je nu geen vreeselijken honger?" antwoordt Rob snikkende: "wel vreeselijken honger, maar geen geeuwhonger", want Nanzijn driejarig zusjewas hem al de kruimeltjes komen brengen, die voor de vogeltjes op den vensterpost waren gelegd. Het had zoo erg geregend, dat de vogeltjes niet gekomen waren om ze op te pikken.  De arme zindelijke Rob moet er wel heel erg aan toe zijn geweest, toen hij die knoeierij verorberde.  Rob is daarna nooit meer te laat gekomen.   Na den knikkertijd wandelden we eens samen en spraken over verschillende spelen. "Hè tante", zegt hij opeens triomfantelijk, "ik ben blij dat de knikkertijd voorbij is en dat ik altijd overwonnen heb, maar wat heeft dat een moeite gekost in het begin. Ik heb dien avond toch zulk een vreeselijken honger gehad en daar dacht ik altijd maar aan."   Geen menschelijke straf kan ooit te streng zijn om het kind tot zelfoefening in wilskracht aan te sporen.[1] Het sterken van den wil toch is de gewichtigste taak van de opvoeding. Slechts met een sterken wil kan men voldoen aan de hooge bestemming "=Mensch te zijn=".   [1] menschelijk humaan.     VI EERBIED VOOR DE MEENINGEN VAN ONS KIND  De Moeder is streng geloovig, de Vader atheïst.  Bij de opvoeding der kinderen werd Moeder wat het godsdienstige gedeelte betreft geheel vrij gelaten. Vader meende, dat de kinderen eenmaal volwassen, toch zelf hun weg zouden bepalen.  Volgens geloofsgebruik moesten de kinderen beneden dertien jaar op "Grooten Verzoendag" een halven dag vasten, daarna schrijft de wet een heelen dag voor.  Het vasten is voor _kleine_ kinderen een pretje evenals elke afwijking van het gewone, ze voelen zelden bezwaren.  Meta, juist zeventien jaar geworden, had Moeder verklaard zich nu niet meer aan den "Grooten Verzoendag" te willen houden. Ze geloofde niet en wilde niet langer huichelen.  Moeder antwoordde, dat ze Meta's overtuiging niet rekende. Tot ze meerderjarig was, beval ze haar naar de kerk te gaan en te vasten. Daarna kon ze doen zooals ze zelf verkoos.  Dat was het eerste ernstige conflict tusschen Moeder en dochter.  Meta gaf oogenschijnlijk toe.  Ze kocht echter de noodige broodjes en at ze heimelijk op.  's Avonds viel het Moeder op, dat Meta in tegenstelling van andere jaren, er bijzonder blozend en welvarend uitzag.  "Je hebt gegeten Meta," zei Moeder op beslisten toon.  "Ja Moeder", gaf het meisje eerlijk ten antwoord. "Ik zou voor u liever gewild hebben, dat u het niet gemerkt hadt, maar nu wil ik u toch niet langer bedriegen."  Na die vermetele bekentenis begon tusschen Mevrouw en Meta een verhouding te bestaan, die allerdroevigst werd.  Moeder verlangde bij de minste kleinigheid haar gezag gehandhaafd te zien, Meta wilde haar zelfstandigheid op geen enkel punt prijs geven.  Het geheele gezin leed onder de wederkeerige plagerijen en opgewonden stemmingen. Moeder en dochter gaven elkaâr geen enkel bewijs van liefde meer.  Meta zou ten slotte de dupe geworden zijn van Moeders verkeerde paedagogische inzichten. Vader overwoog, dat die toestand niet langer mocht voortduren, ze moesten van elkaar.  Meta vermagerde bij den dag. Vader besloot het meisje naar een kostschool in België te sturen.  Juist bracht ik Mevr. B., mijn naaste buurvrouw, in deze dagen een bezoek.  Ze zat in zak en asch.  Toen ik binnenkwam brak ze in snikken uit.  Op mij was haar hoop gevestigd, "de verloren dochter te doen terug keeren", zei de wanhopige Moeder.  Het viel me heel gemakkelijk de Moeder tot andere gedachten te brengen, nadat ik de juiste toedracht van de oneenigheid vernomen had.  Ik legde haar uit, dat de wet alleen den meerderjarige verantwoordelijk acht voor zijne daden, maar dat het toch zeer vaak voorkwam, dat iemand van zeventien jaar meer competent was tot juist oordeelen en handelen dan iemand van vier en twintig. Dat nu hing geheel van de persoonlijkheid af.  Ik betoogde, dat haar moederplicht gebood, _dit_ kind in dezen zelf te laten beslissen.  Geloof is een gevoel, dat geen zelfstandig mensch mag opgedrongen worden. Het meisje had de ware opvoeding tot het geloof genoten, de moeder was dus geheel vrij van alle schuld, nu het geloof zich bij Meta niet ontwikkeld had, zooals Moeder het verlangd had. Ze kon dat betreuren, maar in geen geval mocht ze een dergelijk meisje dwingen tot welke overtuiging ook! We moeten voorkomen, dat onze kinderen lijden onder opgedrongen meeningen.  Een hartelijke omhelzing tusschen Moeder en dochter was de kroon op mijn leering.     VII DE JUISTE STRAF  "Kees is als bijzonder hartstochtelijke jongen geboren", luidt Moeder's uitspraak. Wie zou hem beter hebben leeren kennen dan juist zij?  Deze vrouw bezit een genialen tact om haar kind te leiden. Zij heeft hem zelfs zoo weten te hervormen, dat buiten hare omgeving evenmin heftige scènes met het kind plaats hebben.  Ik wil u haar laatste opvoedkundige prestatie mededeelen.  Onze dertienjarige snaak dan, heeft een zwak voor eieren, hij is er verzot op en moet ze nu als een groote oorlogsontbering missen.  De idee ze niet te _kunnen_ verkrijgen is voldoende om zijn hartstocht er voor tot het uiterste te prikkelen.  De huisgenooten, er zijn er vijf, die hun jongsten lieveling aanbidden, beloven Kees, nu de eieren voor den handel weer vrij gekomen zijn, ieder, op hunne beurt, hem op een ei te tracteeren, alshij een goed rapport van de handelsschool heeft meêgebracht, hij gedurende een bepaalden tijd altijd netjes aan tafel is gekomen, op tijd naar bed is gegaan, kortom als hij vele moeilijkheden heeft overwonnen.  Kees' zinnenprikkel helpt hem aan de hem gestelde eischen te voldoen.  Nadat hij met het verlangde rapport van school is gekomen, vindt hij in het koffieuur een versierd ei op zijn waschtafel liggen. Een verrassing van zijn oudsten broer.  Overgelukkig ijlt hij naar Moeder en vraagt haar het ei meteen te bakken voor bij zijn boterham.  "Ach kom, grappenmaker", sust Moeder, "je weet immers wel, dat er nu geen gas is. Ik zal het ei bij het avondeten heerlijk voor je klaar maken."  "Er is _wel_ gas", betoogt Kees klemmend. "Bakt u het voor éénen keer op het medisch komfoor van Jan."  Moeder weigert en voegt gedecideerd er aan toe "dat stelletje mag uitsluitend gebruikt worden wanneer Jan het voor zijn patiënten noodig heeft."  Onmiddellijk daarna wordt Moeder voor een gewichtig gesprek aan de telephoon geroepen. De lust van Kees is onweerstaanbaar. Hij zou den hemel willen bestormen om het gebakken ei te bekomen. Hij waagt het, na bij het keukenmeisje de noodige ingrediënten te hebben veroverd, het ei zelf te gaan bakken op het verboden toestelletje.  Opgewonden door het sterk begeeren doet hij op zijn onhandigst.  Voor dat het ei in het pannetje is, vat een gordijntje in de nabijheid vlam; hij had den nog half brandenden lucifer er tegen geworpen. In zijn agitatie gooit Kees een spiritusstelletje om en in een oogenblik staat de omgeving in lichte laaie.  Een vervaarlijk geschreeuw: "brand! brand! Moeder help!", doet Mevrouw X. doodelijk verschrikt naar beneden snellen.  Het gelukt haar het vuurtje spoedig te blusschen.  Daarna stuurt ze Kees naar zijn kamer.  Geheel ontdaan, ontmoedigd, met neêrgebogen hoofd sluipt hij weg.  Bijna elke moeder zou in haar drift en ontsteltenis haar kind oogenblikkelijk het ei afgenomen hebben.  (Vele moeders, wien ik dit vertelde, lieten zich ook spontaan in dien geest uit.)  Deze moeder strafte op de rechte manier.  Ze overwoog, volgens haar gewoonte, de straf eerst, toen ze geheel kalm was.  Kees had in hartstocht gehandeld, een verzachtende omstandigheid voor het begane misdrijf.  Zijn aangeboren hartstochtelijke natuur te hervormen is een werk van jaren: Ze was reeds veel gevorderd met hem en schreef dien terugval toe, aan den moeilijken leeftijd, waarop Kees was gekomen en aan de buitengewone tijdsomstandigheden. Door te strenge straf zou ze den jongen verbitteren en veel invloed verliezen. (Zou het toeval geholpen hebben en de jongen had in zijn angst het ei laten vallen, dan zou de jongen het gemis, op de juiste wijze gevoeld hebben.) Hem het ei weg te nemen, waarnaar hij zoo zinnelijk verlangd had en dat hij met veel inspanning had verdiend, was een veel te hard, ja een wreed ingrijpen.  Het overigens normaal gehoorzame kind, mocht ook niet in verhouding gestraft worden tot de ongehoorzaamheid, die hij had begaan. De hartstocht had de waardebepaling voor een deel in het bewustzijn weggedrongen. Hij heeft niet kunnen beseffen, hoe ondeugend hij gehandeld had.  Mevrouw X. strafte hem toch streng.  Hij mocht gedurende vier weken niet naar de club gaan, hij moest een poos een half uur vroeger naar bed dan hij gewend was, kortom ze strafte hem op een wijze, waaruit ze hem liet voelen, dat hij voor vele dingen, die Moeder hem toegestaan had nog te klein was. Voordat Moeder hem weer in eere herstelde moest hij toonen, zich als een flinke jongen van zijn leeftijd te kunnen gedragen en geen onhandigheden meer te begaan, die gevaar voor hem zelf of anderen konden opleveren.  En dat Moeder juist gestraft had, bewees Kees' reactie, toen ze hem 's avonds experimenteerde.  Moeder hield Kees, als gewoonlijk, gezelschap toen hij het nu smakelijk gebakken ei bij de avondboterham genoot.  "Eigenlijk had je het ei niet moeten hebben", zei moeder, terwijl hij juist een lekker hapje nam.  Met een gezicht, vuurrood van opwinding, stootte hij hijgend uit, "als u mij het ei hadt weggenomen, dan was ik weggeloopen en zou ik me verdronken hebben."  "Weggeloopen?van _mij_?" vroeg Moeder met die liefde in haar blik en die teerheid in de stem, waarmede de liefhebbende moeder het onweerlegbaar bewijs gaf, dat zij haar jongen, noch Kees haar kon missen.  Als reflex slaat Kees de armen om moeders hals, kust haar innig en breekt in snikken uit.  Zijn straf draagt hij met gelatenheid.   Wat Moeder zoo bij intuïtie gevoeld heeft, kunnen Ouders en opvoeders(sters) tot op zekere hoogte aanleeren: slechts te straffen na kalme overweging en de straf zoo te bepalen, dat ze aan het doel, het zwak van het kind te verbeteren, beantwoordt, dus in juiste verhouding tot het begane feit en in verband met den aard van het kind.     VIII EEN TOEKOMSTBEELD  De ouders van den pittigen Jacquesze woonden in de ghettobuurtwaren door onverwachte omstandigheden in goeden doen gekomen.  Jacques leerde goed: Meester prees hem altijd. Ze wilden nu voor alles van hun eenig kind wat maken.  In overleg met den onderwijzer zou de jongen examen doen voor het gymnasium.  "Er waren wel bezwaren, maar Jacques zou ze overwinnen", oordeelde Mijnheer V.  Jacques slaagde, kreeg zelfs bijzonderen lof bij de toespraak van den curator.  Dat sterkte hem, den spot van zijn medescholieren te verdragen.Door zijn opvoeding en erfelijkheid week Jacques in zijn, doen, en denken wel eenigszins van hen af.  Zoo kwam hij bijv. des Zaterdags op school, maar hij mocht geen schriftelijk werk meedoen. Bovendien verlangde Vader, der traditie getrouw, dat de arme jongen dan in het veelkleurig, haast bonte Sabbatpak zou verschijnen.  Jacques protesteerde even, maar als goed geaard kind, gaf hij, gedachtig aan het gebod: "men moet zijn ouders eeren", toch dadelijk toe. Met loome schreden ging hij naar school.   Bij zijn komst in de klasse werd het kind met hoongelach en lorre, kopjekrauwen, klontjesdief begroet en de leeraarlachte.  De arme Jacques leed.  Geheel ontdaan kwam hij thuis en snikte het uit.  Van den _leeraar_ had hij het niet kunnen dragen.   De leeraar werd daarover onderhouden en bood zijn verontschuldiging aan door te zeggen: "Nu ja, de jongen had er zóó potsierlijk uitgezien."  "Men is toch _maar_ Mensch."  Reeds toen, het is een tijd geleden, overwoog ik,steeds met meer hoop voor de toekomstdat eens de leeraar (Paedagoog) bij dergelijke voorvallen zoo zou handelen, dat hij gerust zou kunnen verklaren:  "Men is toch _gelukkig_ Mensch."     IX DE SINAASAPPELMETHODE VAN JAN LIGTHART  Motto: Wanneer wij de menschen slechts nemen zooals ze zijn, dan  maken wij ze slechter, doch wanneer wij ze behandelen als waren zij  dat wat zij _moesten_ zijn, zoo brengen wij hen daarheen, waarheen  zij gebracht moeten worden.  (Goethe. W. Meisters Lehrjare.)   Zeker! Ik stem met den wensch van Jan Ligthart in, "dat op een algemeene vergadering van Paedagogen de motie worde voorgesteld en bij acclamatie aangenomen, dat de sinaasappelmethode[2] van Jan Ligthart de voortreffelijkste is," mitsze uitsluitend worde toegepast door "'n Jan Ligthart".   [2] De sinaasappelmethode van J. L. beoogt alleen door liefde en  zachtheid het goede in het kind op te wekken.  We kunnen ons echter in 't bezit van slechts weinige "Jan Ligtharts" verheugen.  De methode toch is, evenals vele opvoedkundige methoden, gevaarlijk in verkeerde handen.  (Feit is, dat in den loop der tijden de sinaasappelmethode door vele opvoeders(sters) onbewust gebruikt wordt, vooral door Moeders).  Ik heb de toepassing dezer methode bijna altijd tot even groot nadeel voor den opvoeder(ster) als voor het kind zien leiden. Tot bespotting van den eerste, tot met geweld moeten ingrijpen bij het laatste. En telkens weêr overdacht ik met weemoed "ware dit kind maar dadelijk minder ideaal behandeld."  Persoonlijk heb ik de sinaasappelmethode het meest aangewend in den vorm van een heel mooie vergulde bittere pil.  Ik laat hier een van de gevallen volgen.  Het gebeurde in een Pension te Zandvoort, waar ik in de vacantiemaanden verblijf hield.  Niet minder dan twintig kinderen en hun respectieve Ouders of Moeders hadden mede hunne tenten bij Mevrouw M. opgeslagen.Onze hospita was vermaard door haar groote welwillendheid en door de liefde, waarmede ze haar gasten verzorgde.  Ook een heel zwakke oude juffrouw woonde sinds vele jaren in ditzelfde pension.  Het was noodweêr den eersten dag van ons samenzijn. Een hevig onweêr deed allen in de conversatiezaal bijeenkruipen. Vele kinderen waren onrustig.  De vierenzestigjarige Juffr. Bruin, hyperouderwetsch zoowel in hare manieren als in hare kleedingeen Dickensplaatjewerd voor de kinderen de gewenschte afleiding.  Ze bekeken de stakkerd van 't hoofd tot de voeten en na haar voldoende te hebben opgenomen, verwekte de negenjarige Frans, de belhamel van het troepje, door een luide opsomming van haren lijfelijken inventaris uitbundige hilariteit.  "Het succes rechtvaardigt de daad."  Zoo ook voelde het Frans.  (Een haast vergoelijkende vermaning, hé Frans! van zijn Moeder, liet hij onopgemerkt voorbijgaan).  Het kind werd steeds baldadiger.  Hij amuseerde nu het gezelschap door op een stoel te gaan staan en de verschillende "Beilagen" van 't toilet van Juffr. B., haar reticule, brillehuisje, pepermuntdoosje, waaier enz. enz. als projectielen uit zijn vermeende vliegmachine de zaal in te werpen.  Juffr. Bruin, hoewel zeer angstig bij dit weer in haar eentje, wilde naar haar kamer vluchten.  Ik vroeg haar, liever bij mij te komen zitten: ik zou haar beschermen.  Het ongelukkige oudje, vertelde me, dat het al den tweeden zomer was, dat die kleine bengel de kinderen zoo tegen haar ophitste.  "Waarom ze dan niet in een ander pension ging?"  "Ze had het hier zóó goed, ze wilde zoo gaarne blijven. De dokter had haar een voortdurend rustig verblijf aan zee voorgeschreven."  Eindelijk vertrouwde ze me onder droevig snikken toe, dat ze in de vacantiemaanden, in elk pension van de kinderen hetzelfde te duchten zou hebben.  Nuchter verklaarde zewie kent ooit zichzelveniet te begrijpen waaraan ze die kwelling te wijten had. Ze had nooit in haar leven één kind onvriendelijk bejegend.  Ze verzette zich heelemaal niet.  Waarom zou ze opkomen tegen iets, wat toch niet te veranderen was?  Ik stelde den kinderen, ook Frans voor, wat met me te gaan spelen.  Frans bleek een pittige, kranige jongen te zijn, een halfbloed, een hartstochtelijke, onbeheerschte natuur.  De jongen was zoo behendig en slim, dat hij bijna elken prijs won, dien ik op de verschillende spelletjes had gezet. Toch keek Frans bedrukt. Tijdens het spel stelde ik alle liefde en gunsten beschikbaar voor de andere kinderen. Ik merkte, dat hij, wanneer ik zijn kant uitkwam, beefde van verlangen en hoop. Ik negeerde hem geheel. Den volgenden dag nam ik allen mede naar het strand. Toen Frans me bij den arm pakte, drong ik hem zachtjes weg en nam een anderen jongen in de plaats.  Zijn gelaat betrok, pijnlijk.  Hij, Frans, weggeduwd, vernederd, zijn affectie versmaad, hem toewijding geweigerd? Dat was voor den kleinen koning niet te dragen.  Hij tobde er over, waarom het juist hem niet gelukte, de aandacht te trekken.  De verdachte vraag bleef dan ook niet uit.  "Juffr. A., waarwaaròm bent u nooit lief voor mij?"  "Omdat je niet lief bent voor anderen!"  "Wat doe ik dan?" vroeg hij met lippen trillende van hartstocht.  "Nu je weet immers wel, dat je het die beste juffr. Bruin op schandelijke wijze lastig maakt, dat je haar kwelt. Voor zulk een jongen kan ik geen liefde voelen", zei ik op minachtenden toon.  Schreiend wierp hij zich om mijn hals en riep vol gloed uit: "Ik zal Juffr. Bruin _nooit_ meer plagen en haar verder aardig behandelen."  Ik merkte, dat mijn waardeering op dit oogenblik zijn hoogste goed uitmaakte, zooals gewoonlijk datgene, wat onbereikbaar is. Frans voelde nu wel, dat hij mijn vriendschap niet waard was.  Ik maakte me weer zachtjes van hem los, zeggende "Neen, dit alleen is niet voldoende om in mijn gunst te komen. Je hebt nog meer misdreven. Je hebt de andere kinderen tegen J. B. opgehitst. Eerst wanneer je ook hen er toe gebracht hebt, zich goed te gedragen tegenover Juffr. Bruin, kan ik van je houden."  En òf Frans ijverde.  Hij bracht voor Juffrouw Bruin reeds denzelfden middag beeldige bloemen mede, gekocht van zijn eigen spaarpenningen, schikte ze in een vaas en bracht ze haar zelf.  Een hulde, welke de arme juffr. Bruin, die nooit eenige kinderliefde had ondervonden, overgelukkig maakte.  Nu begon voor de gasten een recht genoegelijk samenzijn. We vormden ééne groote familie.  "Elk normaal kind is tot op zekere hoogte tot het goede te leiden", besloot onze hospita.  Haar kleine gasten zouden het Juffr. Bruin niet meer lastig maken. Ze zou hen op mijne wijze behandelen.  "Ik heb wel altijd diep medelijden met Juffr. Bruin gehad, ik wist alleen maar niet den jongen juist aan te pakken", verontschuldigde ze zich. Ze had het ten slotte als een onverbeterlijken trek van de jeugd aanvaard.   Deze jongen zou, wanneer ik hem met de oorspronkelijke sinaasappelmethode tot het goede had willen brengen, van kwaad tot erger zijn vervallen. Het was reeds door de zachtheid van de pensionhoudster, die hem met suikertjes en lieve woordjes had willen lokken, dien kant uit gegaan.   Frans en ik sloten een hechte vriendschap. Dat mijn _bittere_ pil den jongen goed bekomen is, bewijzen nog de hartelijke brieven, die ik van tijd tot tijd van hem ontvang.   =Naschrift.En toch was het de sinaasappelmethode. Want deze bedoelt, het kind niet te beoordeelen en te behandelen naar de ongunstige kanten, die hij naar buiten keert, maar naar het betere innerlijke gehalte, dat men in hem onderstelt. Zij is een toepassing van het wijze paedagogische woord van Goethe, dat wij als motto boven dit nummer plaatsen.     X HOE DEZE PAEDAGOOG ER OVER DACHT  Kitty  We spraken _haar_ naam zachter, teederder uit dan van elk ander klasgenootje. Als van een heilige.  Kitty met haar groote, zachte, staalblauwe oogen, haar tenger, smal gezichtje, de dunne als gepenseelde lippen, die de goed onderhouden tanden zoo op het voordeeligst deden uitkomen.  Kitty, _onze_ Joconde, met hare slanke, mooi gevormde handen, en door ieder bewonderde lange kastanjebruine haren.  Kitty was van zooveel edeler ras dan wij. Zoo gracieus van houding en in manieren.  Hoe bekoorlijk trof ons haar teer gestel, haar zachte, vleiende stem.  "Dank je vriendelijk, Eetje"smeekte ze haast om vergiffenis voor hare weigeringeen pepermuntje was _veel_ te scherp voor haar keel. Een ander maal: "O, neen Bets, ik kan heusch geen koekjes verdragen, mijn maag is er dadelijk door van streek, dank je hartelijk schat!"  Kitty was en had alles bijzonder.  Ze was een Amerikaansche van geboorte. De ouders hadden met het kind in vele landen gezworven, vandaar, dat Kitty nog op twaalfjarigen leeftijd, bij ons negenjarigen in de klas was geplaatst. De familie had zich een half jaar geleden, juist met het oog op het leeren van hun éénig kind, blijvend te Amsterdam gevestigd.  Kitty was lang niet dom.  Er was iets, dat wij kinderen wel vreemd vonden:  Ze was volstrekt niet de uitverkorene van onze klasseonderwijzeres, _onze_ betooverende Kitty.  Kinderen gissen niet, stellen vast zonder bewijsgronden.  De juffrouw is jaloersch op Kitty's bekoorlijke verschijning, was ons aller opinie.  Op een middag, we waren in het koffiehalfuurtje juist zoo gezellig in gesprek met den hoofdonderwijzerdie nu eens hier, dan daar een kijkje ging nemenkwam Lena, een van onze vriendinnetjes heel opgewonden, schreiende binnenstormen.  Ze vertelde, dat ze, zich even was gaan overtuigen of haar beursje met geld nog in haar mantelzak zatde kleeren hingen aan kapstokken in de gangen dat ze haar beursje ledig gevonden had. "De gulden was er vast uit gestolen", snikte ze hartstochtelijk.  Het kind was wanhopig.  Arme Lena, het dienstmeisje zou haar 's middags van school komen halen en samen zouden ze een flesch eaudecologne koopen voor Lena's Moeder, die den volgenden dag haar verjaardag zou vieren.  Het kind had maanden lang gespaard, om hare moeder bij die gelegenheid te kunnen verrassen.  Ons hoofd vroeg dadelijk, of er nog andere kinderen waren, die geld in den mantelzak hadden. De een had drie centen, een ander een kwartje, een derde 'n cent enz. enz.; de meesten echter hadden evenals Kitty, niets.  De hoofdonderwijzer kwam spoedig dood kalm terug: "Hier Lena, daar is het verloren schaap weêr," zei hij tot het overgelukkige kind, terwijl hij haar den gulden overhandigde.  "Je moet verder maar eerst goed zoeken en je niet dadelijk zoo opwinden," vermaande hij. "Je zou anders den gulden dadelijk gevonden hebben. Hij lag _haast_ voor het grijpen. Vermoedelijk heeft de werkvrouw, toen ze vanmorgen de kapstokken schoonmaakte, en ze den mantel verhing, het beursje uit den mantelzak laten vallen. Ze zal niet bemerkt hebben, dat het was opengegaan en dat de gulden er uit gerold is."  Argeloos namen we dit allen voor goede munt aan.   Tien jaar later,ik zat juist met Vader in de huiskamer, beiden verdiept in de courant,las ik verbaasd, de volgende advertentie luid voor:   "Gelieve mijn huisvrouw Kittygeen geld of goederen af te  geven, daar deze niet door mij zullen worden gehonoreerd."  N.N.  Ik _kon_ het haast niet gelooven, onze heilige, edele, poëtische Kitty!  Vaderhaar doktervertelde me toen eerst, dat de hoofdonderwijzer dien bewusten middag den gulden bij Kitty in den mantelzak had gevonden.  De ouders hebben daarna mèt den onderwijzer veel moeite gedaan om het kind tot beter gedrag op te voeden. Voorloopig was hun dat wel gelukt. Maar later was de oude praalzucht, die Kitty reeds vroeg tot oneerlijkheid had gedreven, weer boven gekomen. Ze leidde een slecht leven.  Kitty is na het gebeurde nog twee jaar met ons samen op school gegaan. Niemand van haar klasgenooten had iets van haar vergrijp gemerkt. Ze was dezelfde beminde, onfeilbare Kitty voor ons gebleven. De onderwijzer had dien middag, toen hij met den gulden terugkwam, niet naar Kitty gekeken, door niets onze aandacht op Kitty gevestigd. Indien het meisje zich later verbeterd zou hebben, dan zou haar vroeger leelijk gedrag, door onze onbekendheid daarmede, voor goed uitgewischt zijn.  Was dat niet zeer juist gehandeld van onzen goeden "Paedagoog"?     XI ONS HUMEUR  Mevrouw X. was 's middags even bij ons ingeloopen om te informeeren naar de verschillende zieken. Juist kwamen de kinderen van school, ze liepen op de teenen, fluisterend, de woonkamer binnen, begroetten me op hunne eigen hartelijke wijze en vroegen dadelijk, of ik me nu wat prettiger voelde dan vanmorgen. "U ziet toch nog heel bleek", oordeelde de oudste kleuter meêwarig.  Daarna beloofden ze ongevraagd, zich frisch op te knappen en gingen meteen naar boven. Hun voorbeeldig gedrag had Mevr. X. ten zeerste getroffen.  Ze beklaagde zich er over, dat haar kinderen, wanneer ze ongesteld en tegen de vele moeilijkheden minder opgewassen is, lastiger zijn dan ooit.  "Toch heb ik ook een moeilijken morgen met hen doorgebracht. Denkt u één oogenblik in, met vrij erge hoofdpijn om half zeven 's morgens te staan voor een doktersgezin, bestaande uit een zieke moeder met haar jong geboren kindje, vier schoolgaande kleuters van zes tot tien, een bijzonder hulpbehoevend meisje van vier jaar, een kinderjuffrouw aan influenza lijdende te bed en het pas ontvangen bericht, dat de werkvrouw en het dagmeisje, beiden door ongesteldheid verhinderd zijn te komen helpen."  "Het is om wanhopig te worden", besliste Mevr. X. na mijn benauwende opsomming.  "Dat werd ik nu juist niet. Uwe reactie daartegen is de meestal onbewuste fout, die vele moeders, opvoedsters(ders) begaan".  "Maar mijn humeur is bij de minste ongesteldheid van streek en dat werkt natuurlijk terug op de kinderen", verontschuldigde ze zich.  Ik zie daar het natuurlijke allerminst van in. Het is wel waar, men kan de geestelijke reactie op het lichamelijk onwel bevinden niet keeren, maar men kan en moet wel degelijk zijn stemmingen tegenover anderen beheerschen, onder elken tegenslag. Dat is de opvoedster(der) verplicht tegenover het kind, dat nog minder dan de volwassene het grillig humeur verdraagt van anderen, omdat het niet in staat is rekening te houden met verontschuldigende overwegingen. We mogen van onze kinderen geen overmatige inschikkelijkheden eischen. We moeten er tegen wakende Franschman drukt het zoo aardig uit, de faire sortir notre âme de son assietteonze ziel te verliezen, door te beletten, dat het ongeduld tegenover onze kinderen ons onder welke omstandigheid ook, ontsnapt.  Dat geduld is een weinig algemeene deugd.  Het is even moeielijk als noodig voor de opvoedster(der) zich daarin te oefenen.  Slechts door onveranderlijkheid van humeur onder moeilijke omstandigheden te doen blijken, zullen we de vrijwillige medewerking van het kind oproepen. Door humeurig en lastig te zijn bewerken we het tegendeel, maken we het ons en den kinderen des te moeilijker.  De opvoeder(ster) die gewaarschuwd is, zal, ik ben er van overtuigd, met de kracht der liefde voor haar kinderen daartegen strijden.     XII DE FABEL  Ik liet den vierjarigen Wim even in de achterkamer van de woonsuite alleen, om in de voorkamer den pianostemmer eenige inlichtingen te geven. Wim wist niet, dat ik hem in het oog hield. Even te voren had het dienstmeisje een mandje met appelen binnengebracht. Wim had me een gevraagd. Ik had hem gezegd, dat Moeder wilde, dat de appelen bewaard bleven.  Nauwelijks was ik de kamer uit of Wim sloop naar het mandje, nam een hap uit een appel en verborg den appel daarna netjes onder de andere. Een poosje later, het verteluurtje van elken morgen, kwam Wim als gewoonlijk op mijn schoot zitten. Hij sloeg zijn armpjes knusjes om mijn hals, om als het ware, het verhaaltje uit mijn oogen te lezen. Ik was kort geleden begonnen met hem fabels te vertellen. Hij vond het heerlijk. Vaak improviseerde ik er een in verband met iets, dat met Wim was voorgevallen. Zoo ook nu.  Meer beducht voor critiek dan bij Wim, zal ik hier den inhoud van de fabel, die Wim te hooren kreeg, slechts in proza laten volgen.  Ik vertelde hem van een vierjarig berenzoontje, dat zoo flink was, dat hij, wanneer Moeder Berin boodschappen deed, op zich zelf en op alles kon passen. _Berenzoontje_ zorgde er wel voor, dat de hond niet van het vleesch, de poes niet van de melk en het zusje niet van de appelen snoepte, (Wims oogen sloegen neder) Moeder en Vader hielden heel veel van het berenzoontje, omdat hij een brave flinke jongen was, waar ze zoo goed op konden vertrouwen.  Het berenzoontje  Verder liet Wim me niet gaan. Onder tranen kwam reeds de bekentenis.  Hij smeekte me het gebeurde nooit aan een ander te vertellen. Hij had nu zoo goed gevoeld, hoe slecht hij zich gedragen had.  Hij wilde flink en braaf worden als het berenzoontje. Onder die belofte, legde ik een gaven appel in de plaats.   Men leze de goede fabel op elken leeftijd. Ze verschaft altijd genot, doch verschillend. Bovendien lijkt ze mij voor het kind nuttig. Het is zelden, zooals bij Wim, de zedeles, die het kind treft, noch het voorbeeld tot navolging, maar het kind stelt belang in de eigenschappen en de karakters der dieren. De kinderen herkennen daarin de zeden van den hond, dien ze liefhebben, van de kat, die ze verkeerd waardeeren, van de muis waar ze bang voor zijn, van de geheele dierenwereld, waarin ze zich meer amuseeren dan op school.  Ze vinden er den wolf, die de ondeugende kinderen bedreigt, den vos, die om het kippenhok sluipt, den leeuw, wiens moed geprezen wordt. Ze genieten buitengewoon van de toestanden waarin deze dieren optreden. Ze trekken partij voor den zwakke tegen den sterke, voor den bescheidene tegen den trotsche, voor den onschuldige tegen den schuldige. Een eerste besef van rechtvaardigheid wordt hen onbewust bijgebracht. De begaafden voor wie men niets ongestraft zegt, gaan nog verder. Ze maken vergelijkingen tusschen de karakters der menschen en dieren. Er zijn zelfs kinderen, die meenen, dat sommige fabels in hun ouderlijk huis zijn afgespeeld.  De zin tot vergelijken vormt zich onmerkbaar in hun hersenen. Ze leeren in de fabel hun eigen verworven indrukken kennen, hunne herinneringen ophalen. Wanneer ze levendig geschilderd zijn, oefenen ze zich levendig te voelen. Ze gaan beter rondzien en met meer belangstelling dan vroeger.  Al deze te bewijzen voordeelen, meen ik voldoende te vinden, om de goed gekozen fabel en het juiste sprookje voor het kind te mogen aanbevelen.   =Naschrift.Met groot genoegen plaats en onderschrijf ik deze aanprijzing van de fabel. Ik heb het altijd een der aantrekkelijkste zijden der duitsche opvoeding gevonden, waarmede ik, gelijk mijn lezers weten, waarlijk niet zonder voorbehoud dweep, dat de fabel daar, in gezin, school en onderwijs, een zoo belangrijk geëerde en vaste plaats inneemt. Het is wel aardig hiernaast te leggen de echte spijkersoplaagwaterzoekende critiek, die Rousseau in den Emile, boek III, op Lafontaine uitoefent, daarbij opzettelijk vergetende, dat als men fabels uit een paedagogisch oogpunt uitzoekt of maakt, men natuurlijk anders te werk gaat als die looze verteller La Fontaine.  Overigens is bovenstaand schetsje, waarop de schrijfster ons reeds vroeger gewezen heeft[3], een voortreffelijk staaltje van de goede manier om kinderen indirecte zedelessen uit te deelen door verhalen _omtrent anderen_, die wel op hen toepasselijk zijn, maar zonder dat wij eenigszins laten merken, dat _wij_ die toepasselijkheid weten, en nog veel minder, dat wij daarvoor gezorgd hebben.   [3] Zie Jeugdh. XIV, Metamorphose.     XIII OPRECHTHEID  We logeerden eenige zomers na elkaâr in hetzelfde hotel. Lien en ik.  Als gevolg daarvan moest ik den St. Nicolaastijd bij mijn vriendinnetje doorbrengen.  Ik verwerkte dan haar heele verlanglijst, die quantitatief enorm, maar qualitatief heel gemakkelijk te vervullen was.  Lien is een kleine vleister. Ze maakt het soms _te_ bont. Het ontaardt dan tot een onoprechtheid, die zeer onaangenaam aandoet en nog tot mindere karaktertrekken kan leiden.  Ze is reeds tien jaar. Lien is overigens een leuke guit. Weken voor St. Nicolaas hebben we het beiden altijd heel druk.  De vooruitzichten tot de feestviering waren het eerste oorlogsjaar echter niet gunstig. De prijzen stegen enorm, zelfs van kleinigheden. Daarom waarschuwde ik Lien, dit jaar er niet zooveel voor te kunnen doen als andere jaren.  "O, dat hindert niets, dan geeft u mij maar één cadeautje of niets."  "Nu, één cadeautje wil ik wel vast beloven. Maak dan maar een lijstje van boeken. Ik kan er dan wel een uit kiezen. Vallen de omstandigheden mede, dan krijg je er wel een chocoladeletter bij."  "Heerlijk!" Zij sprong in de hoogte.  Hoe meer ik het betreurde haar niet zóó te kunnen verrassen, hoe opgewekter Lien bij de mededeeling werd. Ze liet echter geen dag voorbij gaan of ze noemde iets, dat ze zoo _heel_ graag gehad zou hebben, als die nare oorlog niet was gekomen.  Eenige dagen voor strooiavond kwam Lien uit school vroolijk bij mij binnen springen, uitroepende: "De andere kinderen op school vieren gewoon St. Nicolaas als vroeger."  Met een ernst, waaraan niet te twijfelen viel, zei ik: "_Jij_ bent een verstandig meisje. Je hebt het goed gevonden, dit jaar enkel een boek te krijgen. Een volgend jaar dan dubbel, hè Lien?"  Dikke tranen rolden eensklaps over haar wangen.  "Wat is er Lien? Je doet me schrikken!"  "Ik heb het niet _echt_ gemeend", snikte ze, "en heb het daarom maar goed gevonden."  "Dat is heel erg jammer. Die teleurstelling heb je je zelf te wijten. Ik kan nu niets meer verzorgen. Misschien kan mijn zuster nog wat lekkers uit Amsterdam sturen. Ik zal het haar schrijven. Breng den brief dan maar dadelijk op de post." (Hij bevatte heel andere berichten.)  Ze vloog er mede weg.  (Ik deed dit, om het kind eenigszins uit haar waarlijk diep droevige stemming te halen.)  St. Nicolaas ontving ze haar geheele mondeling opgestelde lijst.  Lien was nu nog dankbaarder, nog meer verrast, nog gelukkiger bij elk pakje, dat ze ontvouwde. Bij de apothéose, het hoofdcadeau pakte ze me hartelijk en zei: "Het ware zulke nare dagen, de laatste, maar ik heb de straf wel verdiend. Ik zal voortaan oprecht zijn."  Lien heeft woord gehouden.  Ze is nu werkelijk een allerliefst meisje geworden.     XIV OVERBLUFFEN  Lies is een pittig ding met een frisch gezichtje, ronde en roode wangetjes. Prachtige, leuke ondeugende oogen. Een kind dat boeit.  Ze is het jongste van de drie kleine meisjes in het gezin, kinderen van tien, negen en twee en een half jaar oud. Moeder zegt, dat ze met de oudste kinderen nooit eenige moeite heeft gehad, met Lies des te meer.  Het geval interesseert me.  "Lies lijkt me toch een aardig meisje, echt beminnelijk."  "Dat is ze ook, maar of het uit haar aard voortkomt of dat het langzamerhand een gewoonte is geworden, ik weet het niet. Wanneer haar stemming door 't een of ander maar even verstoord wordt, begint ze te huilen en blijft daarna uren lang drenzen. We staan daar machteloos tegenover. Alles hebben we geprobeerd. Door hardheid raakt ze angstwekkend overstuur. Zachtheid helpt evenmin. Ze wordt steeds moeilijker op dit punt".  "Toe, gaat u eens in de vacantie met de kinderen meê uit. U zult het ondervinden".  Gaarne aanvaard ik de invitatie, om te trachten het drensprobleem op te lossen.  Het was een schoone Julimorgen, toen we om negen uur op stap gingen, beladen met alles wat kinderhartewenschen in vervulling kan brengen. Nog wel naar een speeltuin, waarachter een groot weiland. Een eind buiten de stad zijnde, stevenden we arm in arm, vroolijk zingende op ons doel aan. Op eens, wee ons, bemerkt de kleine Lies, dat haar poppenkind een schoentje heeft verloren. Angst op aller gelaat.  Het spreekt van zelf, dat ik niet ingreep. Ik wilde eerst de familie in actie zien.  Als gefascineerd door het uitbundig geschrei van Liesje, gaan allen aan het zoeken. De zusjes loopen een heel eind terug. Het is vergeefsch. Het schoentje wordt verloren verklaard. Daarna vangt Liesje aan met het waarlijk ondraaglijke drenzen.  "Eheèhehet poppenschoentjeèhe."  "Je moogt _mijn_ pop hebben als we thuis komen", aldus het zachte oudste zusje.  "Moeder zal net zoo een paar nieuwe schoentjes morgen voor Liesje's pop koopen", tracht Moeder te kalmeeren.  "Er is zooveel ander leuk speelgoed in den tuin," troost het tweede meisje.  Niets, niets brengt maar eenige verandering.  Liesje blijft onbedaarlijk drenzen. Eheèhehet poppenschoentjeèhe Na een kwartier landden we bij de uitspanning. Zoodra we aan een tafeltje zitten om de lunch voor te bereiden, gaat Liesje vlak voor ons in het gras liggendrenzen. "Eheèhehet schoentje."  De een brengt haar chocolade. De ander suikertjes. Moeder zoete woordjes. Ze neemt alles aan en in zich op, maarblijft drenzen.  Liesje wordt in haar idealen bakschommel gezet en er weer drenzend uitgedragen. Naar de caroussel gebracht en er weer drenzend vandaan gehaald.  Moeder zegt, dat ze een voorbeeld aan de andere kinderen moet nemen, die zoo lief zijn. Dat ondervindt ze, maar zelf blijkt ze er geen trek in te hebben.  Ze blijft liggen drenzen. Eheéhehet schoentje Nu weet ik er genoeg van. Heel kalm sta ik op, en ga even kalm naar Lies. Ik zet haar overeind, leg haar pop in haar rechterarm, neem haar linkerhandje en breng haar een heel eind verder. Ze was te overmand om tot het besef van verweer te komen. Ik leg haar meteen achter de gelagkamer in het gras. Ze kon ons van daar niet zien zitten. Ik zeg op deelnemenden toon: "ik vind het heel erg naar, dat je zoo'n verdriet hebt Lies. We kunnen je vandaag het schoentje niet weergeven. Wanneer je weer vroolijk bent, kom dan maar weêr bij ons terug."  Lies was overbluft, door zulk een onverwachten tegenstand. Ze was aan zulk een wijze van behandelen niet gewend. Ze verroerde zich niet, zei niets tegen. Bij het heengaan knikte ik haar goedig vriendelijk toe. Het kind wist niet, dat ik haar uit de gelagkamer kon waarnemen en zoo noodig haar dadelijk kon bereiken. Na tien minuten scheen ze van den schrik bekomen te zijn. Daarna zette ze haar ondeugende stemming van verdriet in vermaak om. Niemand troostte haar meer of nam nog eenige notitie van haar. De grootste prikkel tot het drenzen was weg. Ze was om te stelen.  Ondeugendheid werkt zoo sympathisch. Ze is voor een flinken opvoeder een kracht, om _alles_ voor het moeielijke kind te willen doen, zijn zware taak te verlichten. Helaas, dat diezelfde kracht bij de zwakke moeder tot verwennen leidt.  Lies doet haar eigen laag schoentje uit en bindt het met haar haarlintje om het ontbloote voetje van de pop. Daarna gaat ze hinkepinken in het grasveld en laat haar popje deftig naast haar wandelen. Alles met een triomfantelijk gezicht. Ze heeft haar zin. Popje heeft twee schoentjes aan. Haar vroolijkheid, mede tengevolge van de heerlijke opwekkende landelijke omgeving stijgt ten top. Ze gaat grasbloempjes plukken, tooit haar pop en zichzelve er mede. Ik had moeite niet op haar toe te loopen en haar in mijn armen te troetelen, die kleine zomerfee.  Na een kwartiertje schijnt ze honger te krijgen. Ze begint haar popje te voeren. Telkens loopt ze naar het einde van de gelagkamer, waar ze om een hoekje het gezelschap kan zien zitten.  Nu ga ik naar haar toe.  "Zoo, je kijkt weer vroolijk! Nu gaan we een boterham eten en gezellig samen spelen."  Ik maakte haar haren weer in orde en trok Liesje het schoentje weer aan, uit vrees voor een spontane verheerlijking van Moeder en de zusjes, die weer heel wat had kunnen bederven.  We bleven tot 's middags zes uur in den tuin, zonder eenig drensincident meer te beleven.  Op weg naar huis riepen de oudste meisjes enthousiast: "Moeder zulk een heerlijk dagje hebben we met Lies buiten nog nooit gehad."  Lies liet zich gedurende de terugreis het plaatsje aan mijn hand niet ontnemen.  Zoo trok ik nog vele vacantiedagen met het gezelschapje de stad uit.  Moeder verklaarde me: wanneer Lies nog eens een enkelen keer dreigde in haar oude kwaal te vervallen, heb ik maar te vragen: "zal ik het Juffr. E. schrijven?" om het kind tot de orde te roepen.  Niet er op rekenen, zooals de moeder hoopte, dat ze, als ze ouder werd, wel anders zal worden, maar zorgen, dat ze ouder geworden, veranderd is. Daarheen moeten we het toch bij het opvoeden leiden.   =Naschrift.Het voorvalletje toont duidelijk, hoe verkeerd het zoogenaamde "afleiden" is. In heel enkele gevallen, bij heel kleine kinderen, en als hoog uitzonderingsgeval, kan het er mee door, soms zelfs een redmiddel zijn, maar als 't zóó dikwijls aangewend wordt, dat het kind het merkten dat is _zeer_ spoedig het gevaldan is het spel verloren. Het behoort tot een genre maatregelen, die ik als "omkoopingspaedagogiek" pleeg te karakteriseeren: deze nu is het ware middel om bedorven kinderen te kweeken. Daarentegen is overbluffen, door het kind plotseling te stellen voor de natuurlijke, maar ongewenschte consequenties van zijn gedrag, een uitstekend middel. Slechts vergete men nooit, dat er in de opvoeding geen middelen zijn, die altijd en overal helpen.  Overigens herinnert dit schetsje mij zoo levendig aan de wijze waarop Rousseau den verwenden en onhandelbaren jongen Chenonceaux tot rede bracht, dat ik mij voorgenomen heb dat aardige verhaal eerlang voor ons blad te vertalen.     XV VOORZICHTIG INGRIJPEN  Driejarige Han is een kleine strooper. Waar het hem bij het volvoeren van zijn plan dienstig is, ontziet hij een anders eigendom niet. En hij _maakt_ plannen! Telkens andere. Vooral onverwachte.  Hij zit bijv. een half uur rustig bij je op den grond met zijn auto te spelen. Opeens krijgt hij den inval dat zijn machine over een berg moet, en dan is de mooiste bibelot op de naastbijzijnde console niet meer veilig voor hem.  Men vindt hem een lastigen jongen.  Ik meen, dat hij alle qualiteiten bezit, om een practisch degelijk mensch te worden. Iemand met moed, ijver en doorzettingsvermogen.  Zijn onbesuisdheid vind ik op dien leeftijd natuurlijk, vooral voor een kind van zijn aanleg. Als elk kind onderzoekt Han alles wat hij in handen krijgt, maar met nog meer durf om het uit elkaar te halen.  Geen enkele spoortrein, overigens zijn lievelingsspeelgoed, houdt het langer dan hoogstens vier dagen bij hem uit, 't zij hij van hout, van blik of van ijzer gemaakt is.  Een uitkomst. Perry kondigt als reclame, den zwaren onbreekbaren spoortrein aan. Gegarandeerd. Hij is wel kostbaar, maar moeder schaft er toch een aan. Ze redeneert: duurkoop, goedkoop.  Han bevestigt den regel door de uitzondering. Na twee dagen hebben de spiegel en het behang het reeds moeten ontgelden. En uit gegronde vrees voor de kleine zusjes laat moeder de "tank" verwijderen.  Eenig beeld van mijn neef Han, zult u hoop ik wel gekregen hebben. Han en ik zijn hartsvrienden.  Zijn vader moet er eens uit. Dokter heeft een drukke influenzapraktijk achter den rug. Het ouderpaar besluit tot een vierweeksch reisje naar Zwitserland. Juf en de twee kleine meisjes worden bij grootvader gestald, zooals grootvader het betitelde. Ik krijg het vereerend verzoek, zoolang de ouderlijke plichten bij Han waar te nemen. Verschillende moeders hebben hem liever niet. Vader heeft mij als medicus zoo vaak uit den nood geholpen; dat ik me gaarne bereid verklaar.  Zijn oom Jan, van moeders zijde, een nog jonge man, houdt dol veel van den kleinen woesteling. Hij snoeft er niet weinig op, dat hij zoo goed met het vrindje kan omgaan. Hij verwent hem echter onzinnig. Dat moet spaak loopen. Uren mag hij bij hem op zijn kantoor komen spelen. Han vindt daar alles van zijn gading. Klosjes, pennetjes, gespen, knoopjes, kistjes enz. enz. Hij heeft daar ook zijn volledig ingericht magazijn. Oom vraagt me, of ik tijdens de afwezigheid van de ouders 's morgens maar dikwijls met hem op 't kantoor wil komen spelen. Hij is toch meest in zijn particulier kantoor.  Den eersten morgen dwingt Han reeds om er heen te gaan. Hij is al gauw geïnstalleerd. Bedrijvig loopt hij in zijn speelhoek heen en weer, terwijl oom mij een geheel nieuwe machine, zoo juist aangekomen, verklaart.  Drie, viermaal wordt onderwijl kort na elkaâr van de fabriek boven, door de spreekbuis gefloten.  "Ja, als het goed maar om tien uur beneden is om ingepakt te worden". Een ander maal "driehonderd leesten tegelijk". Zoo wisselen de antwoorden af.  Opeens loopt Han naar de buis. Een noodgefluit blaast hij. De meesterknecht komt aangesneld en krijgt natuurlijk een verward antwoord op zijn vraag "en wie". "Dertien leest gauw ja!" Han doet de fluit er weer op. Even later informeert de meesterknecht wat dat beteekent. Oom antwoordt lachend "een opdracht van onzen driejarigen bezoeker". Meteen verbiedt hij Han, weer te fluiten. Han zwijgt: in gedachten verzonken keert hij naar zijn magazijn terug.  Een paar minuten later, hetzelfde tooneeltje.  De meesterknecht verzoekt nu dringend er voor te zorgen, dat het kind het fluiten laat. Het stoort hem in zijn werk. Oom, reeds eenigszins opgewonden, zegt Han, dat hij niet meer naar de spreekbuis mag gaan.  Haast op hetzelfde oogenblik holt Han opnieuw naar de fluit, maar voordat hij ze te pakken heeft, loopt Oom driftig op hem toe en geeft hem een flinken klap in het gezicht.  Ik weet niet wie meer verontwaardigd was, Han of ik. Hij trapte, beet. Ik riep hem dadelijk tot me, nam het schreiende kind in mijn armen. Daarna bracht ik hem gauw tot kalmte.  "Maar ventje", berisp ik nu, "Oom had toch gezegd dat je niet meer fluiten mocht."  "Maar, maar," snikt hij nog, "ik _heb_ niet gefloten."  "Je _hebt_ niet gefloten?"  "Neee, ik was toch immers _Oom_, ik speelde toch magazijntje!"  Oom heeft diep berouw over zijn onrechtvaardig ingrijpen. Hij heeft het kind hartelijk lief. Hij wil hem met weldaden overladen om zijn fout weêr goed te maken.  Han wil niets meer van hem weten.  Het kind wilde niet langer blijven en was ook later niet meer te bewegen er heen te gaan.  Han bleef Oom haten[4].   [4] Wanneer dit woord niet te sterk is gekleurd, dan pleit het niet  voor Han.=Red. Deze had de liefde van het kind verspeeld.     XVI SCHAAMTE IS EEN MACHTIGE HULP TOT VERBETERING  Reeds een paar jaar lang geef ik Riekje Zondagmorgen van elf tot twaalf pianoles. Op verlangen van de beide kinderen, mijn leerlingetje van tien jaar en een driesten knaap van ruim zeven, blijf ik dan bij hen koffiedrinken. Daarna gaan we "en familie" naar Artis. Dat vinden we allemaal echt genoegelijk. Vader is een ingewijde. Hij leert ons de belangrijkste kleinigheden omtrent de daar aanwezige dieren en planten. En op zoo een gezellige wijze. Het eene dienstmeisje, dat dan niet haar vrijen dag heeft, mag toch 's middags een paar uren uitgaan. De familie eet maar wat later dan gewoonlijk en meestal eenvoudig. Een kind met "thuis blijven" te straffen is dus niet mogelijk, zonder een ander eveneens te treffen. Dat doorvoelt ons baasje heel goed. Hij vreest dien dag niets en neemt het waar. Hij doet heelemaal zijn best niet.  Huug is een robbedoes. Wanneer het weer het maar eenigszins toelaat, is hij 's morgens in den tuin. Hij leeft daar geheel vrij. Hij klimt in den boom, spit, wroet, harkt in zijn tuintje, en is dan geen goede kleeren nut.  Voor de koffie frischt Moeder hem zóóver op, dat hij daarna nog zelf op zijn kamer andere kousen en schoenen heeft aan te doen en zich in het wandelmatrozenpak moet steken, werk, dat een flinke jongen als hij, keurig in tien minuten verrichten kan.  Ik ben nu reeds zes Zondagen getuige geweest van de moeite, die de jongen den ouders veroorzaakt.  Allen staan gelaarsd en gespoord bij de voordeur als Huug gewoonlijk nog bezig is met zijn toilet.  Dreigen, straffen, niets heeft geholpen.  "Ik kàn heusch niet gauwer", verdedigt hij zich met een overtuiging, die een ander kan doen gelooven, dat het hem nooit zou lukken.  Moeder zegt nu voor het eerst, dat hij bij Johanna thuis moet blijven, wanneer hij niet binnen vijf minuten klaar is.  Huug gelooft er blijkbaar niets van. Hij gaat zich quasi haasten, maar schiet niet op.  Ik ben op Moeder's verzoek in de kamer bij hem gebleven. Ze hoopt, dat ik het op eene of andere manier met hem zal klaar spelen.  "Arme jongen! Je moet je zoo haasten. Ik geloof wel, dat je je werkelijk niet gauwer kùnt aankleeden. Weet je in _hoeveel_ tijd ònze Nol zich verkleedt na de koffie?" vraag ik.  Hij, nieuwsgierig: "nu?"  "Zonder te wasschen, in vijf minuten. Maar Nol is ook al _acht_. Jij bent nog maar zeven en een half. Jij bent nog maar een kleine jongen. Neen, je _kunt_ het nog niet."  "In hòèveel", vraagt hij verachtelijk, "in _vijf_ minuten? Peuh! _Ik_ kan het wel in vier."  Na vier minuten geniet ik het voorrecht Huug, "tiré à quatre épingles", Moeder en Vader bij de voordeur te presenteeren.  Daarna houdt Huug aan mijn arm, onderweg een kleine nabetrachting.  "Acht, en zeven en een half is eigenlijk even groot niet waar, net eendere jongens?"  "Ja, dat heb ik vandaag nu ook gemerkt. Den vorigen Zondag geloofde ik het nog niet. Ik hield je nog voor klein."  "Dat vond ik zóó naar, want ik kòn het toch wel. Het was alleen maar vervelend je zoo te haasten."  Ook door zijn verdere vragen en opmerkingen kreeg ik de stellige overtuiging, dat zijn _eigen_ minderwaardigheidsgevoel, gewekt door mijn verontschuldigend medelijden, Huug veel dieper getroffen had, dan de _verwijten_ en _straffen_ door anderen hem toebedeeld.  Hij voelde zich gekleineerd, iets wat een flinke jongen niet dulden _kan_.  We hebben daarna geen enkelen Zondag meer last met hem gehad.  Schaamte is een machtige hulp tot moreele verbetering.   De opvoeder zij er voor gewaarschuwd, dat, voor het toepassen van de bovengenoemde behandeling noodig is, dat het kind beschikt over de kracht, tot het uitvoeren van de hem opgelegde taak en het nietvoldoen er aan, uitsluitend op onwil, ongehoorzaamheid, wilszwakte, kortom op zijn onmacht berust. Anders zou het kind, door op zijn minderwaardigheid te worden gewezen, zich ontmoedigd kunnen gaan voelen dat tot mindere inspanning leidt, of het zou door de zucht om net zoo te zijn als de geprezene, tot naijver kunnen geprikkeld worden en zich daarom bovenmatig gaan inspannen. Het middel zou dan erger zijn dan de kwaal.     XVII DE GENOEGENS VOOR HET KIND  Vierjarig Truusje noemt het gewoon weg "taartjesdag".  Ze geniet hem of beter gezegd, ze ondergaat hem, behoudens buitengewone gevallen, gemiddeld eens per week. De verjaardagen van de Grootouders, ooms en tantes, alsmede de herdenking van hunne trouwdagen, de verjaardagen van nichtjes en neefjes, van Moeders intiemste vriendin, van het getrouwde dienstmeisje van Grootmoeder, het factotum in de familie, de verjaardagen en den trouwdag van het eigen gezin. Want Moeder neemt Truusje alle dagen mede op hare wandelingen en bezoeken. Truusje is toch bij niemand zoo veilig, meent ze. Iets, dat ik niet gaarne onderschrijf. Moeder laat het kind _hare_ leefwijze volgen, terwijl ze juist in hoofdzaak rekening moest houden met de belangen en de behoeften van 't kind, die geheel verschillend zijn.  Ieder op zijn beurt vindt, dat Truusje bij zoo een bijzondere gelegenheid wel een taartje extra mag hebben. Ik ben aan de familie verwant en daardoor van tijd tot tijd in de gelegenheid Truusje op zoo een receptie waar te nemen. Ze gedraagt zich zeer bescheiden. Meestal in een crapaud gedoken zet ze een gezicht alsof ze overdenkt, dat ze de taartjes wel heel lekker vindt, maar de menschen toch erg vervelend.  Vanmiddag bracht het kind zelf, de Moeder van hare dwaze behandeling terug.  Het dienstmeisje van Grootmoeder, dat zeer veel van kinderen houdt en waarschijnlijk geen critiek van haar jeugdige gast verwachtte, loopt, terwijl nog aller oogen ter begroeting op Truusje gevestigd zijn, als _hare_ hulde, met een glaasje limonade, waaronder een klein badje, onmiddellijk op het kind af.  Met een afkeurenden zijwaartschen blik, vergezeld van een wegwijzend handgebaar, stuurt Truusje haar terug, zonder een woord te zeggen.  Haar mimiek, zoo goed uitgevoerd, doet Moeder in een lach schieten. Zij alleen begrijpt de oorzaak van deze weigering, die ze het gezelschap nu verklaart.  Moeder heeft kort geleden een nieuw dienstmeisje gekregen, wier netheid bij het bedienen nog vaak te wenschen overlaat. Ze heeft haar reeds eenige malen, wanneer er bezoek was, op dezelfde wijze als Truus nu, met een kopje of glaasje teruggestuurd. Nadat het bezoek vertrokken was, had ze het meisje haar fout onder het oog gebracht. Truusje is daar meestal bij tegenwoordig geweest.  Het kind had de handeling van Moeder zoo volleerd nagebootst; dat ze die maar al te goed gevat moet hebben. Ze moet er zich op getraind hebben om haar bij de eerst voorkomende gelegenheid toe te passen, zoo natuurlijk was haar vergoelijkende, berispende uitdrukking bij de terugwijzing.  Men merkt daaruit ook weer, hoe verkeerd het is, kleine tekortkomingen van ondergeschikten in het bijzijn van kinderen te releveeren. We moeten het kind slechts op het goede in zijn huisgenooten wijzen. Het zal daardoor welwillend jegens hen worden en hen _achten_.  Dat is ook _noodzakelijk_ voor het kind tegenover de oudere, die, in welke betrekking hij ook tot hem staat, altijd zijn meerdere is, die gehoorzaamd moet worden.  Truusje werd verlegen onder het algemeen gelach, dat op Moeders uitlegging volgde. Ze huilde bijna. Om zich een houding te geven, zette ze haar pop op den schoot rechtop voor zich en gaf haar den troostkus, waaraan ze zelve behoefte had.  Je bent een flink lief meisje, suste ik haar en leidde haar af door met haar te gaan spelen.  Truusje verschijnt voorloopig niet op de recepties. Moeder en ik hebben een poosje samen gesproken. Moeder heeft een ontwikkeld, liefhebbend meisje van zeventien jaar bij Truus tot gezelschap genomen. Het kind is sedert dien tijd veel normaler, veel vroolijker geworden, en minder critisch.  Dergelijke genietingen, als recepties, mogen een heel enkele maal plaats hebben. Het gewone eigen doen is een eisch voor het kind. Bovendien moeten de genoegens voor het kind onverdeeld zijn. Dat kunnen ze niet, wanneer ze voor groote menschen èn kinderen tegelijk bestemd zijn. Deze hebben verschillende eischen. Ze zullen het kind zeker nadeel toebrengen. Het kind wordt, eigenwijs, veeleischend, onvoldaan, kortom het gaat in elk opzicht physiek en moreel achteruit.     XVIII OP HET KLEINE KIND VALT NIMMER TE REKENEN  Het is met groote Hansen lastig kersen eten, maar met kleine kinderen niet minder.  Corrie is bijna drie jaar, een slimmerdje. Ik ben bij het kleine meisje gelogeerd.  Volgens Moeder leert ze alles met een merkwaardig gemak.  "Corrie kan dit jaar nu wel zonder hulp kersen eten, ik doe er de pitten niet meer voor haar uit."  Theoretisch zoo mooi.  Ze leert haar: Steeltje in de hand nemen, daarna de kers in den mond brengen, voorzichtig de helft der vrucht van de pit eten, de kers uit den mond halen, het steeltje er uit doen en op het schoteltje leggen, de ontvleeschde pit in het handje nemen en de rest oppeuzelen. Moeder _doet_ het eenige malen voor en Corrie _zegt_ het keurig na.  Moeder is blijkbaar nog niet doordrongen van het groote onderscheid tusschen _kennen_ en _kunnen_. Ze schijnt ook niet te weten dat het een verkeerd en dus ongeoorloofd middel is, kinderen door bang maken, tot een juiste handeling te brengen, anders zou ze stellig haar volgend commentaar achterwege hebben gelaten.  "Je moogt de pit nooit in den mond hebben zonder ze vast te houden en ook niet afzuigen, nadat je de vrucht ervan hebt gegeten, want ze kan naar binnen glijden en dan gaat er een kerseboom in je buikje groeien", plaagt ze.  Corrie zet een onverschillig en tegelijk ernstig gezicht. Ze gelooft er niet zoo heel veel van, maarMoeder zei het zoo rustigMoedertje weet het altijd wel, dat had ze ervaren.  "En _groote_ menschen dan, Moedertje, die doen toch ook de kers in den mond zonder haar vast te houden."  "Als je _groot_ bent, dan kun je dat ook!"  Moeder liet haar eenige kersen eten, ging weer aan het werk in de kamer en liet Corrie zich oefenen, in wat Moeder haar reeds eigen dacht.  EnCorrie probeerdede hartstochtelijke begeerte van "het kind" te bevredigen: _ook groot_ te zijn, met het haast natuurlijke gevolg, dat de pit, den slokdarm binnenvloog.  Ze schreeuwde het uit, doodsangst beving het kind, ze wilde wegvluchten, maar werd door Moeder tegengehouden.  Het was aangrijpend het kind in die hevige opwinding te zien, die Moeder niet tot bedaren wist te brengen. Ze had het immers zelf verklaard "er zou een kerseboom in haar buikje groeien."  Bij ingeving liep ik op het kind toe met een kers in de hand, slikte die in één oogenblik _met_ de pit naar binnen, uitroepende "lekker gefopt, dom kind, lekker gefopt!!" en begon uitbundig te lachen.  Mijn comediespel bracht plotseling de gewenschte reactie. Corrie lachte zenuwachtig mede.  Daarna bracht ik het kind, door het af te leiden, spoedig tot geheele kalmte.  Laten opvoeders(sters) altijd bedenken, dat ze zelfs op het meest intelligente _kleine_ kind in _ernstige_ zaken nooit _rekenen_ mogen vanwege het ongelijkmatige, het onverwachte, het impulsieve, dat _elk_ kind in meerdere of mindere mate eigen is.  We moeten het kind bewaken van oogenblik tot oogenblik en bovenstaande leering, waar we dit kunnen, vooral de Moeders "uit het volk" trachten bij te brengen. Vele ongelukken, in onbewaakte oogenblikken, zouden niet meer plaats vinden, wanneer het bovenstaande door haar bedacht werd, door deze Moeders, die het kind als alle Moeders liefhebben.   =Naschrift.Ik vind in dit schetsje het schrikaanjagen en dan nog wel met zoo'n ouderwetsch middel, het ergste. Een kersepit doorslikken is zoo verschrikkelijk niet. De kinderen altijd en overal bewaken, _kunnen_ we eenvoudig niet. Maar wie het kind wat leeren wil, moet altijd iets _wagen_. Taak van den opvoeder is, te weten wat hij (zij) waagt en of dat niet te veel is.  Voorts komt het mij voor dat moeders misrekening vooral daarin school, dat zij niet genoeg rekening had gehouden met de natuurlijke zucht van het kind om "groot" te worden en al vast "groot te doen", en niet begrepen had, dat zij door haar domme vermaning die zucht juist opwekte en prikkelde.     XIX WAT HIELP  Op zijn zesde jaar kreeg onze Tom de eerste pet van zijn Moeder en op zijn dertiende, de tweede. Daartusschen, heeft hij alle, en het waren er vele, als zondeboeten uit zijn spaarpot moeten betalen.  Pet I, was in de gracht gewaaid. Pet II was onder het woeste vechten, door den vijand verscheurd. No. 3, had hij, gebukt over het portier van den trein, die in volle vaart reed, laten vallen enz. enz.  En wat had hij niet al meer moeten vergoeden! Het repareeren van de pendule, nadat hij om den verplichten tijd van het pianostudeeren wat te bekorten, den grooten wijzer een te fikschen draai had gegeven, een gegoten paraplustandaard, dien hij voor zijn acrobatentoeren had misbruikt enz., te veel om op te noemen. Bij elken verjaardag en voor een goed schoolrapport, werd zijn spaarpot wel weer wat aangevuld, maar deze werd allengs voelbaar lichter. Om de illusie voorloopig gaande te houden, verhielp hij dit gebrek, door het zilvergeld te verkoperen. Zoo rammelde zijn spaarpot zelfs nog meer dan die van de andere kinderen, hoewel arme Tom met zijn scherp ontwikkelde zintuigen, het klankverschil daarbij pijnlijk opmerkte. Edoch, terecht overdacht Tom hier, zoolang er leven is, is er hoop. Nog meer optimistisch tegenover de toekomst dan het doorsneekind, vergat Tom na elke uitbetaling heel gauw, dat zijn bezit kwijnde. Hij bekommerde zich slechts om den spaarpot op het oogenblik, dat er een schadebetaling plaats had. Ze waren werkelijk droeve momenten voor Tom, vol spijt en goede voornemens.  Luchthartige naturen als hij, moeten ter genezing van hun defect, tot meer intense gevoelens gewekt worden door de straf.  Na zes jaar kreeg Vader ten slotte die aanwijzing.  Moeders veertigste verjaardag was op handen. Reeds een maand tevoren vergaderden de kinderen van zes, acht, negen en onze elfjarige Tom elk vrij oogenblik, om dien dag extra te vieren. Ze waren vol ideeën. Ze wisten zoo goed, waarmede ze hun lief Moedertje blij zouden maken. Tom, de aanvoerder, had de meest royale voorstellen. Hij wilde bloemen èn een cadeautje geven. Ze mochten van Vader alles zelf bedisselen. Op een middag, toen Moeder was uitgegaan, trokken ze gezamenlijk naar Vader om voorschot en de geheele financieele questie met hem te regelen, want de plannen stonden nu vast.  Stelt u Tom's grooten schrik voor, toen hij na alle krachten beproefd te hebben op het door hem in opwinding ten slotte ontzielde varken, daaruit slechts dertien en een halven cent vermocht te putten, terwijl de zusjes en het broertje maar hadden te grasduinen in hun overvloed.  Vader maakte van dit voorval gebruik.  Hij vond het van zelfsprekend, dat Tom Moeder op geenerlei wijze kon verrassen. De zusjes mochten hem niet bijstaan. Trouwens onze fiere Tom, zou dat niet geduld hebben. Moeder een cadeautje geven van een andermans geld. Hij liep eenige dagen in zak en asch rond en kon geen uitkomst vinden.  (Moeder was door Vader inmiddels ingewijd). Op een avond, toen Tom reeds op bed lag, riep hij Vader bij zich. Onder heete tranen vroeg hij hem om raad.  "Je kunt het alleen nog door een groot offer goed maken," opperde vader. "Over veertien dagen moet ik fbetalen voor een kwartaal lidmaatschap van de korfbalclub. Ontzeg je dat genoegen en geef Moeder van dat geld een cadeautje. Zeg den jongens, dat ik het geschikter vind, dat je een poos niet medespeelt." Het was een offer zoo groot, haast niet om te dragen voor een jongen van elf jaar en sportliefhebber als onze Tom. Zonder te aarzelen nam hij het voorstel echter aan. Na dien tijd is er een ernstige verbetering ingetreden in zijn onbesuisd gedrag. De spaarpot wordt nog maar alleen aangesproken voor zijn genoegens.  We mogen nooit laksheid bij de opvoeding betrachten. Vinden we niet spoedig het juiste pad, laten we verschillende bewandelen en geen sleurgangetje gaan.  Die zoekt, die vindt.   =Naschrift.Dit laatste is zeer waar. Intusschen zou ik wel gaarne het oordeel van anderen over het hier geschetste opvoedingssysteem vernemen, dat mij, zoo oppervlakkig beschouwd, niet vrij schijnt te zijn van een zeker mercantilisme. Alhoewel het mij toch ook herinnerde aan het volgend voorval uit mijn eigen leven. Mijn twee bengels vanenjaar, met wie ik, destijds weduwnaar, de slaapkamer deelde, hadden de gewoonte hun schoenen altijd zoo slordig buiten de deur te zetten, dat ik er iederen avond over struikelde. Vermaningen noch straffen hielpen, zelfs niet het in den slaap wekken en uit hun bed halen van de beide boosdoeners. Totdat ik mij op een dag in een bui van gemelijkheid liet ontvallen: "als het nu nog eens gebeurt, zal ik inhouden van je weekgeld" (dat niet meer dan eenige centen bedroeg!). Het was mij geheel ondoordacht ontvallen, maar het merkwaardige feit was, dat het euvel plotseling en voor goed ophield. Tot op den huidigen dag heb ik niet begrepen, wat eigenlijk die miraculeuze werking veroorzaakt heeft. (Sedert ik dit schreef, verzekerde mij een ervaren opvoeder, dat 't geld inderdaad vaak een merkwaardigen, haast mysterieuzen indruk op kinderen maakt, en dat hij ook in zijn eigen huis met zeer kleine boeten wonderbare resultaten bereikt. Hebben meer lezers ervaringen op dit gebied?)     XX TWEE VLIEGEN IN ÉÉN KLAP  "Twee vliegen in één klap!"  Juffie is eigenlijk nog maar een groot kind. Waarschijnlijk juist daarom zoo geschikt voor onze kleine peuters. Met ons schattig, tweejarig vrouwtje kan ze het best vinden. Zus en ziekelijk broertje, kinderen van vijf en zeven, aanbidden haar. Maar aan onzen oersterken Ab heeft ze een broertje dood. Ze zijn dan ook twee contrasten. Juf teer, kalm, zwaartillend, het knaapje beweeglijk, impulsief, luchthartig. De eenige eigenschap, die ze gemeen hebben is: heerschzucht. Dat is jammer. Juf _kan_ zijn rechtmatige kinderlijke vrijheid niet respecteeren. Met alle kracht, waarover Ab beschikt, komt de kleine geweldenaar steeds daar tegen op. Juf ziet ook niet in, dat ze het kind wel offers moet brengen, die lijnrecht met haar gevoelens in strijd zijn.  Tot Ab's voordeel is Juf physiek heelemaal niet tegen hem opgewassen. Toch loopt het nog vaak spaak tusschen hen beiden. We willen, dat Ab in zijn vrijen tijd met het broertje en de zusjes samen speelt. Dat achten we om vele redenen goed voor den jongen. Het geeft telkens heftige scènes tusschen Juf en Ab, die we, als we thuis zijn dadelijk vermogen te keeren. Moeder en ik durven echter nooit tegelijk van huis gaan en Ab bij Juf achter laten. Dat is heel lastig. Wat nu? Juf wegsturen, de arme achttienjarige wees, met hare vele goede eigenschappen? We kunnen er niet toe besluiten. Ab brengen, waar we hem hebben willen is een werk van langen tijd. Dus moeten we Juf trachten om te vormen. Ze voelt zich thuis bij ons en is ons innig genegen. Twee flinke hulpmiddelen bij de opvoeding van een pupil.  We beginnen met nog eens ernstig na te gaan, waar de zieltjes in conflict komen, om daarna te pogen voorloopig den onmiddellijken vrede te verzekeren, wanneer ze samen zijn.  Het gaat in hoofdzaak om de volgende verschillen. Ab, een jongen uit één stuk, _wil_ absoluut zijn (rechtvaardige) afhankelijkheid van ons dragen, maar hij _kan_ ze in het minst niet van Juf ondergaan. Juf wil _ons_ in alles volgen, maar _kan_ zich op geen enkel punt van Ab de wet laten stellen, zooals zij het noemt. (Wij verklaarden dit boven anders.) Welnu. We dienen het dus zoo te regelen, dat beiden niets in te brengen hebben. Hun omgang wordt tot in de kleinste détails volgens vaste wetten, van hoogerhand, door Moeder in overleg met mij bepaald. Er moet een macht regeeren, die boven hun rechtstreeksch afzonderlijk willen uitgaat. Ze gehoorzamen nu direct ons, die hun beider belangen zoo goed mogelijk hebben vereenigd. We leeren tegelijk Juf, Ab's kinderlijke persoonlijkheid eerbiedigen en Ab zich onderwerpen aan degene, die boven hem gesteld is. Het was een moeilijke taak, waarbij de omstandigheden ons hielpen. Alle te voorziene questies zijn door ons behandeld, als: Ab moet in de kinderkamer spelen, Juf wil hem dit altijd toestaan, maar hij zal streng gestraft worden, wanneer hij het (volgens ons althans) Juf lastig maakt. Juf zal hem toestaan elk spel voor den dag te halen, waarmede hij wil spelen. Ab is verplicht vóór zijn vertrek weer alles keurig op zijn plaats te bergen enz. enz. We hebben Juf duidelijk gemaakt, dat ze op den duur niet bij ons zal kunnen blijven, wanneer ze zich niet met Ab verdragen kan. Ab kent ook zijn boeten.  Het gaat een tijdlang bijzonder goed. Ze scharrelen rond zonder ooit onze inmenging te verlangen.  Moeder en ik wagen het hoe langer hoe meer samen afwezig te zijn. We gaan nu zelfs heen, zonder een enkele waarschuwing te geven.  Op een middag bij onze thuiskomst is echter weer "Holland in last".  De deur wordt haastig opengedaan door het keukenmeisje, die Ab doodsbleek met gezwollen oogleden aan den arm heeft hangen.  Jufs behandeling had den jongen zoo overstuur gemaakt, dat het kind tot vandalisme was overgegaan.  We waren nauwelijks vertrokken, toen de impulsieve Ab, gesuggereerd door het zien van een plaat in "De Prins", opeens in het hoofd kreeg een "Stadion" te formeeren. De beide zusjes, met wie Juf zoo rustig kralen zat te rijgen, werden door hem opgeëischt en opgewonden. Alle stoelen, de tafel, de naaimachinewat is er niet noodig om een "grootsch" stadion te bouwen, gereed voor den a. s. wielerwedstrijd!werden overhoop gehaald. Zelfs zijn fiets van den zolder. Dat was voor de kalme, ordelijke Juf opeens _te_ veel. Ze ontsteekt in drift, en op het oogenblik, dat Ab voor de deur staat, grijpt ze hem onverwachts beet en sluit hem buiten.  In blinde woede bombardeert Ab de deur en schreeuwt. Zonder resultaat. Het keukenmeisje, afgekomen op het tumult, vleit Juf, belooft haar hulp, smeekt Juf den jongen toe te laten.  Juf blijft onverbiddelijk.  Om haar onrechtmatige overmacht te wreken, haalt hij een nieuw, voor haar kostbaar, blousje uit de kast, sleurt het door de modderige goot en werpt het voor de deur van de kinderkamer. Ze ontdekt het bij onze thuiskomst, als ze de deur ontsluit.  Juf verlangde een schadevergoeding uit Ab's spaarpot. We meenden zulks niet te moeten toestaan.  Het verlies van de blouse, was het gevolg van haar eigen onverantwoordelijk handelen. De jongen was haar in onze afwezigheid speciaal toevertrouwd. Ze wist heel goed op welke wijze ze Ab tot rede had kunnen brengen. Haar was geleerd hem af te leiden door zelf mede te spelen. Ze had den laatsten tijd steeds ervaren, dat ze hem dan tot haar vrijwilligen medewerker van het goede kreeg. Maar in een minder evenwichtig, wilszwak oogenblik had ze _haar_ oude methode gevolgd en Ab geheel bebaasd. Dat was haar onmogelijk gebleken. Ab voelde dat als een onrecht. Ab moest er geleidelijk toe komen haar te gehoorzamen. Dat waren we overeengekomen.  Ze kreeg geen schadevergoeding. Haar werd de keuze gelaten "daar zonder" te blijven of er mede op tijd te vertrekken. Ze besloot tot het eerste voorstel.  Ab moest voorloopig zijn eigen kamertje missen. Dat was een groot verlies voor hem. Zoodra wij er zeker van waren, dat hij waardevolle zaken wist te ontzien en een anders bezit te respecteeren, zou hij het weer mogen betrekken.  Om te voorkomen, dat Ab wrok tegen Juf ging koesteren, lieten we haar, ze had het wel noodig na de verwikkelingen, dien avond na het eten naar bed gaan. We zeiden, dat Juf vanmiddag al heel ziek was geweest. Ze zou hem vast nooit meer buiten de kamer zetten. Ze zou ons liever zeggen, wanneer ze zich minder goed voelde, dan mocht ze rust gaan nemen.  Ab zag, toen hij kalm was, heel goed in, welke wandaad hij begaan had, door in woede eigen rechter te spelen.  Het ging daarna best tusschen hen.  Ze hadden beiden ter waarschuwing van het geweten een verlies te overdenken.  Ze waren door "schade" wijs geworden.     XXI EENTONIGE ARBEID  Vader, die zijn minder bedeelde patiënten meestal slechts kon bereiken, langs steile, vettige, afgesleten trappen, had zich in het hoofd gezet, niet anders te moeten dragen, dan witte katoenen kousen. "Ik wil _zien_, of ze besmeurd zijn", was zijn verontschuldiging. Want elke groote wasch die thuiskwam, verschrikte Moeder en de kinderen, door haar onbeschaamden stapel gehavende kousvoeten. Ze vertegenwoordigden voor ons, kleine meisjes, zoowat "de plak". Ik geloof nu nog, dat mijn Moeder, naarmate de waschuitkomst op kousengebied grooter was, onbewust overging, tot spoediger en veelvuldiger straffen met: "Je breit morgen maar eens een halven of heelen voet aan, vóór je moogt gaan spelen". Of zou ze bij intuïtie gevoeld hebben, de nuttige les, die ik er later uit mocht trekken, dat men het kind reeds jong moet wennen aan vervelenden arbeid, dien nu eenmaal elke levensloopbaan met zich brengt? Nog heden valt me het meest eentonige werk licht, vergeleken bij den onmetelijken witten voet, die mij, door mijn aard, meer dan den anderen zusjes ter reparatie deelachtig is geworden. Stelt u voor, de zon hoog, de bloemen in ons tuintje, in hare sobere steedsche pracht, terwijl de uitgelatenheid der zusjes weergalmde, met aangeboren blijden levenslust, op achtjarigen leeftijd te moeten zitten in het kajuitlage strafkamertje, met die gemelijke, zeurderige, centimeterslangeEn of ik maar steeds losser breidde en mijn werk met alle macht in de lengte rekte, Moeder wist, door het monster een andere richting in te sturen, me telkens weer aanschouwelijk te maken, dat de voet in werkelijken zin, nog maar "even breed als lang" was en me met klem te overtuigen, dat het opgegeven aantal naadjes de juiste maat inhield. Niet zoodra was de taak volbracht of ik spoedde me naar buiten en speelde uitgelaten vroolijk met de kinderen mede. Pennen en naadjes waren vergeten.  Daarom juist kunnen we het kind met een gerust geweten aan het vervelendste werk zetten. Het laat geen deprimeerende sporen achter. Maar toch blijft er iets voor latere jaren "de herinnering", die je eerst diep doet beseffen, het vroeger doorgestane leed. Je ervaart, dat het je voor je leven sterker heeft gemaakt. Ik geef u in overweging het bij uwe opvoedelingen toe te passen. Laten we hopen, met dezelfde goede resultaten.     XXII GEEN WIJZE REDENEERINGEN  Ik was ongeveer acht jaar oud, toen Moeder met een harer zusters over "borgstelling" sprak.  "Een _borg_stelling? Wat is dat Maatje," vroeg ik als elk weetgierig kind.  En diepzinnig door redeneerende bij hare verklaring, kwamen we tot de juiste beteekenis van het borgen zelf, waarbij Moeder mij de noodige moralistische waarschuwingen gaf, die allerminst tot mij doordrongen. De onmiddellijke idee "borgen" had me toch zóó verrukt. Het trof mij, die daar vroeger nooit van gehoord had, als een uiterst prettige en practische schikking bij een voorkomende gelegenheid.  Je koopt maar, neen, je borgt maar, wat je wenscht te bezitten. Je kunt het toch immers later wel betalen. De wereld behoorde mij! Ik had het altijd zoo bindend, zelfs drukkend gevonden, van Vrijdagmiddag tot Zondagmorgen niets te kunnen koopen. Juist op den vrijen dag, wanneer je de Luilekkerlandswinkeltjes zoo eens op je gemak kon raadplegen om "rouwkoop" te beletten. Zaterdag was mijn kooplust het sterkst. Dat ligt voor de hand. De dief _vindt_ een gelegenheid.  Mijn jongste zusje, wat te zwak om geregeld de lagere school te bezoeken, werd op haar vijfde jaar op een voorbereidend schooltje van de dames Kroon geplaatst. Vader kon nu speciaal rekening houden met de gezondheid van het kind. Ze mocht daar op tijden gebracht en gehaald worden, die Vader goed dacht enals Moeder haar personeel kon missen. Dit laatste was niet officieel overeengekomen. Ik kreeg in opdracht Vrijdagsmiddags, wanneer ik van de Joodsche lagere school om twee uur vrij had, en Moeder niet in de gelegenheid was met ons uit te gaan, het twee jaar jongere zusje uit school te halen. De scholen lagen vlak bij elkaar. Ik mocht dan, tot het schooltje uitging, bij de dames Kroon het onderwijs blijven volgen of het spel der kinderen medespelen.  "Heerlijk bij die schattige kindertjes!" En Moeder wist haar kinderen daar goed verzorgd.  Het was nog maar kort na mijn inwijding in de borgwetenschap, dat ik bij het verlaten van de dames Kroon, vol blijden moed en met de meest eerlijke beginselen in het hart, gemagnetiseerd werd door het fonkelnieuw, hel opgeschilderde buurwinkeltje, met zijn bijzonder prikkelende kleuren geurrijke étalage.  "Wat een héérlijke, roode appeltjes", riep het kleine teere Jetje opgetogen uit. "Ik heb wel geld in mijn portemonneetje, vier centen. Maar we mogen niet meer koopen, hè Eetje? Van onzen lieven Heer niet," lispelde het kleine slangetje schuchter en verleidelijk_Niet_ koopen, maar wel _borgen_ flitste plots door mijn brein, en als een ware Eva bezweek ik. Uit instinctmatige vrees, dat ik aan mijn kordate uitspraak zou gaan tornen, sleepte ik Jetje, die ik braaf aan de hand hield, meteen het winkeltje binnen.  We waren voor de eigenares goede bekenden; we kochten er dikwijls drop voor het kleine verkouden zusje.  Bevende voerde ik het woord.De daad toch is eerst de voltrekking van het voornemen. Zij beslist.  "Juffrouw wilt u ons voor vier centen wat _borgen_? vroeg ik geheel buiten mezelve. _Koopen_ mogen we niet op Zaterdag. Maandagochtend voor den schooltijd zal zus het u komen betalen."  Nooit heb ik in mijn later leven scherper accent op twee tegenstellingen gelegd.  "Zoek maar uit lieve kinderen!"  "Als de Nederlandsche bank", uitdrukking die ik eerst later begreep, wenkte ze haar vraagblikkenden echtgenoot toe.  Buiten het winkeltje werd ik ontnuchterd. Toen ik nog bovendien tot de ontdekking kwam, dat ik, overstuur door den angst, een gevolg van mijn slecht geweten, het verkeerde lekkers had gekozen, en dat Jetje maar drie in plaats van vier centen in haar portemonneetje had, overviel me een diepe weemoed.  Straks de plechtige inwijding van den Sabbat te vieren, Vaders zegen en Moeders hartelijken kus te ontvangen, met een schuldig geweten,dat was voor mij niet te dragen. Op een drafje holde ik naar huis en nauwelijks binnengekomen, bekende ik Moeder mijn stoutmoedige, stoute daad.  "Je _krijgt_ den cent niet, die je tekort hebt, een agent komt je straks halen", plaagde de een. "Van borgen komt stelen", vernielde een andere paedagoog me. Als een gevallen menschje stond ik benepen in een hoekje van de kamer te snikken.  Een moeder kan haar kind niet lang in zulke droevige omstandigheden laten.Bovendien zag mijn verstandige, flinke Moeder dadelijk in, dat ze te wijs met me had geredeneerd dezen keer. Dat leidt onvermijdelijk tot verkeerde gevolgtrekkingen bij het kleine kind. Het is niet vatbaar voor een diepzinnige beschouwing van de zedenwet of voor welke beschouwing ook.  "Je moogt _nooit_ meer iets koopen zonder het onmiddellijk te betalen, anders krijg je geen geld meer om er zelf over te beschikken. Wees nu maar weer vroolijk. Aaltje zal het Maandagmorgen wel betalen. Wat _borgen_ is kunt je eigenlijk eerst goed begrijpen, wanneer je grooter bent."  Dat had mijn lieve Moeder eerder moeten hebben ingezien.     XXIII DE GEVOELENS VAN HET KIND  Ik had een eigen kastje gekregen. Wel heel caduc en leelijk maar met dat zalige sleuteltje kon ik ieder beletten in mijn heiligdom te komen.  Natuurlijk niet Ma, Pa en Aal! Nu ja, die deden toch altijd alles, wat lief en goed voor ons was. Zij zouden geen misbruik maken.Wanneer een kind aldus voelt, is de opvoeder "oppermachtig" in zijn rijk.  Ik had nu rechten, onbetwistbare rechtenals ik het sleuteltje maar op zak hield.  In Januari leerde ik op school haken. Ik kende 't gauw en kreeg opeens den inval, voor Moeder van eenvoudige sterren een sprei te maken, als St.Nicolaascadeau. Dat wil wat zeggen voor 'n klein zevenjarig meisje.  "Daar ben je nog te jong voor," zei de handwerkjuffrouw na mijn gewichtige mededeeling. "Hoe zul je aan al die katoen komen?"  "Van ons kindermeisje."  "En waar zul je werken om de sprei klaar te krijgen, zonder dat Ma het merkt?"  "Op Aal's kamertje, Aaltje wil ons _altijd_ helpen."  "Je kunt in elk geval beginnen."  Einde Augustus had ik van de zestig sterren dertien aan elkaâr. Een ongeluksgetal.  "Zóó zul je er niet komen", spoorde de juffrouw aan, die het toch wel een aardig succes zou vinden.  En nu eerst werd ik met een ongelooflijken ijver bezield. Ik haakte vóór schooltijd, in het tusschenuur, na schooltijd. Zelfs op mijn wandelingen langs stille wegen. Het stapeltje in mijn kast verborgen beloofde steeds meer den goeden uitslag.  Einde October moesten er nog dertig klaar gestoomd worden. Daar zag ik geen kans toe. En ik liet me bepraten door Aaltje. Zij zou medehelpen. "Zelfs wanneer het uit zou komen, dan zou Ma het nog vlijtig vinden en heel blij zijn met zulk een verrassing." Wat beteekent nu vijftien sterren op de zestig? De sprei kon best vijf en veertig sterren groot zijn. Ik stond toe, dat het kindermeisje er vijftien met een gedeelte van den kant voor hare rekening nam. Ze kreeg mijn sleuteltje.  De avond van St. Nicolaas kwam.  Het verging me als Blauwbaard's vrouw.  Moeder was aangedaan, verrast, ze kuste me hartelijk, toen juist het keukenmeisjedat wegens brutaliteit tegen haar zin was opgezegdmet een pakje binnenkwam.  Onze intimiteit met het andere meisje ziende, ontbrandde ze in jaloezie en stootte eensklaps venijnig uit: "Kind laat je maar niets wijs maken; je Ma heeft de sterren en den kant _zelf_ gehaakt!" EnMoeder moest bekennen, dat het meisje waarheid had gesproken.  Ik was verslagen, en kon dien avond niet meer vroolijk worden. Ma vermocht me niet te troosten. Een ondraaglijke desillusie, die lang nawerkte.  Toch heeft Moeder hier terecht kunnen aanvoeren, dat ze _onwaar_ was geweest uit hartelijke liefde en goedheid voor haar kind. Het was niet te verwachten dat het dienstmeisje zich op deze wijze zou wreken. Aaltje had den tijd niet de ontbrekende sterren af te maken. Moeder begreep, welk een teleurstelling het voor me zijn zou, haar die groote verrassing, waarvoor ik zoo lang geijverd had, niet te kunnen bereiden. Ze had reeds den tweeden dag bemerkt, dat ik met de sprei bezig was. Voor moeder, die haar kinderen zoo goed waarnam, kón het geheim niet verborgen blijven. Overtuigd zijnde, dat het toch nooit zou uitkomen, vond ze het dus niet bezwaarlijk, het restje voor Aaltje te werken.  We moeten het met de kinderlijke gevoelens _heel_ nauw nemen. Ze zijn heilig, als de onze. We mogen nimmer onwaar tegen kinderen zijn, al is het nog zoo goed bedoeld. Alles komt uit, vaak onverhoeds. Het geloof in den opvoeder kan hevig geschokt worden. En het gevoelige kind daar zeer onder lijden.     XXIV DE RECHTEN VAN HET KIND  "Dus je wilt het wel voor me doen? Ik zal het heerlijk vinden. Het geeft me rust tijdens de reis, te weten, dat je voor hem zorgt. O, hij is heelemaal niet lastig. Maar "het kind" te begrijpen is voor een ander dan de Moeder zoo moeilijk. 's Morgens bijv. laat hij me na half zes niet één oogenblik meer slapen, tot hij om zeven uur door het meisje weggehaald wordt. Het mooiste speelgoed kan hem niet bekoren. Hij eischt me geheel. Dat is zijn recht."  "Oho Mevrouwtje!"   "Kukelekuku!Kukelekuku!Ik is het haantje van de buren!Kukelekuku!Kukelekuku!KukelekuuuuuuuKukelekuuuuuuUW! Als gehypnotiseerd lag ik tegenover hem.  Bob bracht nu zijn ééne beentje over den dicht geknipten neerslag van zijn ledikant, hield zich met de mollige knuistjes om den rand stevig vast en hoondeKijk us, ik klimik gao faoleJe moet toch op me passeEetje Niet één willekeurige spier van mijn lichaam bewoog zich. Behalve één oog lichtelijk om hem te kunnen volgen. Ik overtrof me zelf bij dien leuken snuiter.  "Plots" ligt hij op de mollige vacht. Onder hevig angstgeschrei had hij zich voorzichtig laten afglijden en kermde nu of hij zoowat al zijn ledematen had gebroken.  "En werd u niet boos?"  "Boos? Welneen. Hij was in zijn recht, juist! Want ik moest hem toch eerst _leeren_, dat wij, die ons met veel opoffering en liefde aan onze kinderen wijden, ook het recht hebben op de noodige rust, zonder welke we trouwens onze taak bij hen niet behoorlijk kunnen vervullen. Ook, dat in het leven zijn recht eens niet geteld zou kunnen noch moeten worden, waar de meer belangrijke rechten van anderen in het spel waren."  Na zich een poosje vergeefs vermoeid te hebben, nam hij een stoel, klom zeer behoedzaam in zijn bedje en ging liggen uitrusten van zijn krijgsverrichtingen.  Allerlei verschillende geluiden, als van den spoortrein, de auto, de stoomboot, de vliegmachine, liet hij verder van tijd tot tijd met grooter tusschenpoozen en al mindere krachtsverheffing hooren.  Om zes uur genoot Bob den gezonden slaap, waaraan hij tot zeven uur nog behoefte scheen te hebben. Den volgenden morgen probeerde hij het nog met verschillende korte dialogen, als: "Ik ben zoet, jij Eetje is een slaapmuts."  De latere dagen merkende, dat mijn standvastigheid grooter was dan zijn hardleerschheid, bleef hij doorslapen of rustig liggen tot het appèl.  Het was na drie weken een teeder afscheid tusschen den driejarigen Bob en mij. Daarom beloofde ik, als Moeder 's morgens vroeg tevreden over hem was, ik hem nog eenige malen Zaterdagmorgen om twaalf uur van de fröbelschool zou komen halen en dat hij dan tot Maandagochtend bij mij mocht logeeren.  Moeder verklaarde me dankbaar, dat ze nog nimmer een zóó afdoend succes met eene of andere behandeling bij hare kinderen had ondervonden.     XXV MUZIEK LEEREN  Keesje wil graag leeren pianospelen. Als kindje van anderhalf jaar luisterde hij reeds met gespannen aandacht naar de liedjes, die ik voor hem zong en speelde. En, hij houdt veel van mij, zijn muziekonderwijzeres, want al kan hij mij niet als zijn suikertante waardeeren, toch wel als zijn suikertjestante, daar ik gewoonlijk de feesten, als, zijn verjaardag, St. Nicolaas, vacantiepretjes onder mijn presidium heb.  Mijn taak lijkt gemakkelijk.  Keesje _wil_ graag leeren pianospelen. Maar kan de stakkerd het helpen, dat Moeder genoodzaakt is, de piano, zoover mogelijk verwijderd van Vaders kantoor, te plaatsen, juist aan de zijde van zijn paradijs?  Zijn paradijs! Een zeldzaam groote stadstuin, waarvan het voorgedeelte door de volle zon beschenen, den aanblik levert eener keur van bloemen en planten. Daarin een afgescheiden tuintje voor Keesje. Het einde van de laan, zoo mag ik waarlijk den langen tuin noemen, een lommerrijk plekje onder de eeuwenoude kastanje, eikeen vruchtboomen. En last not leasthet duivenpaleis, dat een woning biedt aan verschillende soorten, wel dertig. Dààr is voor Keesje het "al". Ieder der beestjes, heeft naar aard en uiterlijk een naam van hem gekregen. Hij laat ze in zijn fantasie heel wat beleven. Geestdriftige verhalen krijg ik steeds te hooren over zijn uitverkorenen.  Maar Keesje _wil_ graag leeren pianospelen. En daar gaat het dan toch maar, vol moed. Eéne, tweéë, driéë, éene, tweéë, driéë, dat al gauw in een lijzig, verveeld accent overslaat. Eìne, twèie, drèie, èìne, twèie, drèie Plots wordt mijn hals half omgedraaid, onder den uitroep: "kijk us, tàntetje, grijs doffertje is alleen uitgevlogen!"  "Gedeelde vreugde is dubbele vreugde". Ik heb Doffertjes behouden Heimkehr medegenoten.  Langzaam, hem vriendelijk toelachend, draai ik mijn Keesje, door middel van de pianokruk weêr op zijn plaats.  Na een diepen zucht voor het doffertje en een hartelijken kus aan mij, hoor ik weêr gauw "Eéne, tweéë, driéë, éene, tweéë, driéë "Leelijk beest!" "Fort!" "Weg!" Rood van opwinding en met gebalde vuistjes is Keesje naar het andere venster gestormd, toen hij het schrikbarende tumult hoorde. Aan zijn kant had ik reeds geprobeerd het gordijn neer te laten. Verbeeldt u toch, daar staat buurpoes met gekromden rug uit alle macht te blazen, tegen de angstig kirrende jongen, die door hare moeder in de til waren achtergelaten. Buurmans waakhond versterkt het orkest.  Ik stel Keesje gerust, door hem er aan te herinneren, dat de til zoo geplaatst is, dat de duifjes onmogelijk door een hond of een poes te bereiken zijn.  Nog grimmende onder den indruk van zijn pas ondervonden woede, laat het kind toe, dat ik hem, met mijn arm om zijn lijfje geslagen, op de kruk terugbreng.  Meteen zeg ik bij ingeving: "Nu benoem ik jou tot hoofdofficier". Gauw hebben we de vingers naar mindere grootte, in afdalende rangen ingedeeld. Het wordt nu voor Keesje een eerezaak, dat niemand deserteert of zelfs uit den pas gaat. Binnen korten tijd hebben de vingertjes onder zijn, door mij beïnvloed commando, de verplichte houding aangenomen. En na eenige weken speelt Keesje "die Wacht am Rhein"stukje uit een Liederkrans voor pasbeginnendenzonder fout, met alleraardigste voordracht, uit het hoofd. Door het voortdurend inspecteeren van zijn troep, gingen de oogen maar steeds van het blad op de vingertjes. Zoo oefende hij zich in 't van het blad lezen, en uit het hoofd spelen.  De lessen werden voor Keesje een verheugenis. Kort daarop haalde ik hem van een partijtje bij een zijner vriendjes. "Wat speelde Keesje vanmiddag kranig het Duitsche volkslied. Zoo heelemaal zonder fout uit het hoofd!" De gastvrouw kwam me reeds in de gang tegemoet om haar opgetogenheid te uiten.  "Dat moet u Jan ook eens trachten te leeren. Hij is vandaag zeven jaar geworden en wil nu ook graag beginnen met muziekles te nemen." Ik beloofde het de Moeder. Ik kon dat met goed vertrouwen doen.   Kees is een concertliefhebber.  Ik heb uit den aard der zaak van niet vele leerlingen "een pianist(e)" kunnen maken. Maar ik heb ze toch alle, behalve een paar abnormale uitzonderingen, muzikaal ontwikkeld. Dat is de opvoeder(ster) verplicht tegenover zijn (haar) pupil, om te voorkomen, dat deze, ouder geworden zijnde, een levensgenot zou missen, een tijdpasseering, die hem voor geestelijke en moreele afdwalingen zal kunnen behoeden.  Bij het onderricht geven is het noodig, dat men bij het kind belangstelling wekt voor de onvermijdelijke, vaak eentonige oefeningen. En daartoe is hèt middel, gebeurtenissen aanknoopen aan hunne persoonlijke waarnemingen en idealen.     XXVI IETS MOETEN DOEN EN IETS WILLEN DOEN  Kleine Milly liet zich van aanleg als bijzonder zacht en volgzaam kennen. Plotseling, ze is nu twee en een half jaar, uit zich haar eerste ernstig verzet.  Milly wil 's morgens niet meer slapen gaan. Moeder geeft voorloopig toe. Telkens blijkt weer, dat het kind wel degelijk behoefte heeft aan een ochtenddutje. Wanneer ze 's middags met haar op de wandeling even stilstaat voor een winkel, dommelt de kleine vaak onverwachts in. Maar is er 's morgens sprake van het bedje, dan windt Milly zich zóó op, dat het geheele gezin er bij te pas komt en daarna is aan slapen geen denken meer. Moeder begint er de laatste dagen niet over, want het kind raakt er door van streek en is den geheelen dag voor niemand en niets meer toegankelijk. Op mijn raad wil ze toch nog maar eens een poging wagen en ik laat Milly's tegenstribbelingen eenige dagen onbemerkt langs me gaan. Den derden morgen stel ik de hummel voor, samen "huisje" te gaan spelen, in de groote kamer, waar bij dag haar ledikantje gezet wordt. Deze kamer is rustig gelegen. We halen zoowat haar geheelen speelinboedel voor den dag en het vrije gedeelte van den vloer wordt als huis ingedeeld. Een keurig salonameublementje is dadelijk in het centrum smaakvol gearrangeerd. Poppenbadje krijgt zijn plaats in de gefingeerde badkamer, waar geen onderdeel, al is het maar van papier geknutseld, gemist wordt. Een comfortabel ingerichte slaapkamer mag toch in geen enkele woning ontbreken, zou ik meenen. De aanwezige Indische stoel gauw maar tot mijn, respectievelijk Moeders bed gemetamorphoseerd en we hebben Milly's ledikantje vooral ook niet vergeten. Wat een werken en zorgen! HèWe zuchten er beiden van. Alleen al de dagelijksche beurt, die Mina gewoon is te geven, heeft zooveel in. _Kan_ het anders dan dat we moe worden, _heel_ moe. Pseudomoedertje wel zóó erg, dat ze om half elf reeds naar bed verlangt. Nu wil het kleine "aapje" ook zoo _graag_ gaan slapen. Zonder te mopperen, laat ze zich uitkleeden en in haar eigen bedje leggen. Ik haast me op de sofa. Ze koekeloert nog een poosje door de spijltjes naar me en valt in een rustigen slaap, waaruit ze na anderhalf uur wakker wordt, verkwikt voor den geheelen dag. Al korter duurt de volgende dagen mijn medespelen. Ten slotte voert Milly de komedie op haar eigen houtje op en gaat nog maanden daarna, op tijd, vol animo haar nuttig slaapje "spelen".   Iets "moeten" doen en iets "willen" doen, kan dezelfde bezigheid tot een hel en een hemel maken. Zeker voor het kleine kind, dat nog geen plichtsbesef kent, de voorof nadeelen van een handeling niet weet te overwegen en dat slechts rekening houdt met de lusten onlustgevoelens, die door een of andere opdracht gewekt worden. De taak, die ons redelijk en gewoon toeschijnt, kan voor het kind soms onoverkomelijk zijn. Onze waardebepaling staat vaak lijnrecht tegenover elkaâr.  Wanneer we bij het normale kind een plotseling ernstig verzet, door verzet trachten te breken, bereiken we het tegendeel. We verbitteren onzen kleinen opstandeling, hij voelt zich miskend, onrechtvaardig behandeld en stelt zijn slechtst humeur er tegenover. Laten we hem, door geduld en liefde leeren de opgegeven taak te _willen_ volvoeren. Met een beetje tact lukt het elke opvoeder(ster). Bij het abnormale absoluut onhandelbare kind, rest ons helaas vaak niet anders, dan het verzet, door het verzet te compenseeren. Doch ook bij hen slechts, mogen we daartoe overgaan, nadat we alle zachtere middelen vergeefs hebben beproefd. Deze gevallen zijn gelukkig "de uitzonderingen" voor mijn overweging.   =Naschrift.Dit is een staaltje van de paedagogiek van "met een zoet lijntje", onderdeel der omkoopingspaedagogiek, die ik voor mijin het algemeen gesprokenvoor een gevaarlijk falsifikaat houd.     XXVII DE KUNST VAN BEVELEN  Mevr. X. deelde eenige dagen mijn kamer in plaats van twee kleine nichtjes van acht en tien jaar.  "Hoe is het mogelijk!" riep ze verbaasd uit, toen we 's avonds van een concert thuiskwamen.  Er lag op mijn nachtkastje van ieder kind een briefje, met een trouw verslag van hun doen en laten dien avond. Ze hadden er zelfs een stukje van haar avondlekkers ingerold. Die billetsdoux deponeerden de kinderen vaker, ofschoon ik ze daar nooit om gevraagd had. Ik copieer het briefje van de kleinste:   "Lieve Tant! Om zeven uur mijn lesje gekend. Tot half acht met Mies  geknikkerd. Bij Truitje in het kuiltje van de keuken. Even  krijgertje gespeeld in de gang. Niet met Truitje. Uitgegleden. Knie  een pukkebeetje geschaafd. Geeneens gehuild. Acht uur in bed.  Hartelijk gekust. Melk _op_gedronken! Nan."  Hoe besefte dit kind warm, waarmede ze me voldoen kon. Eerst het werk maken, daarna spelen, flink zijn bij een kleinen tegenslag, op tijd naar bed gaan, kortom haar plicht. Haar gehoorzaamheid kwam voort uit eigen energie, uit innerlijke kracht.  "Hoe is het mogelijk!", herhaalde Mevr. X. nog steeds.  "Zou ik dat mijn kinderen eens kunnen leeren!"  "Ik heb in mijn aanwezigheid al zooveel moeite om ze tot hun plicht te dwingen. Wanneer ik uit wil gaan, moet ik zorgen, dat het schoolwerk voor dien tijd in orde is. Ik reken er dan maar op, dat niet één van de kinderen op tijd naar bed gaat, datja eigenlijk, zoowat alles in het honderd loopt."  Ik, die Mevr. X. in den omgang met haar kinderen kende, zou niet anders verwacht hebben. Ze was een goedhartige, doch wilszwakke persoonlijkheid. Ze wist niet te bevelen. Ze miste den sterken wil voor het _onmerkbare_ inwerken op hare omgeving. Ze had dien wil ook nimmer geoefend, als verwend, eenig kind. Haar optreden was niet in staat de vrijwillige gehoorzaamheid van de kinderen te wekken. Ze bracht nu vaak uit onmacht "den dril" in praktijk, waarbij het innerlijke van den opvoedeling niets wint. Ze soebatte, commandeerde, dreigde, strafte. Het laatste zelden, maar meest onredelijk. Wanneer ze "au bout de son latin" kwam, ze door haar onmacht het meest noodige voor het kind, niet wist gedaan te krijgen. Dan was ze door de opgewondenheid, te hard en onredelijk, waarom de kinderen, met hun aangeboren zin voor rechtvaardigheid, haar minder liefhadden. In hare aanwezigheid kreeg ze daarmede wel wat gedaan, maar dra was de folterstoel veilig achter slot, of alles vloog uit den band.  Ze verlangde, dat ik haar leerde, hare kinderen even ver te brengen als de onze, die ons liefhadden, vertrouwden, die voelden, dat hun geluk, ons geluk was. Dat mijn ziel en hart in hun opging. Wat bij Moeder X. werkelijk evenzeer het geval was.  Ik raadde haar vóór alles, den wil te sterken. Slechts met een sterken wil kan men anderen bevelen inwerken op hun wil.  Ze zou zelf 's middags stipt op tijd thuiskomen van de wandeling, geen voorgenomen werk noodeloos uitstellen, op tijd opstaan, in alles ongeëvenaarde stiptheid betrachten. Nimmer schreeuwen of heftig worden. Haar opdracht slechts éénmaal geven en kalm. Daarvoor heeft het kind respect. Het was voor haar een zeer moeielijke raad om op te volgen. Ik werd nog dikwijls geroepen om bij te springen. Maar mocht tot mijn groote voldoening al weer gauw constateeren: "Waar een wil is, is een weg."     XXVIII HUN ALTRUÏSME  Mijnheer Frackers plotseling overleden! Het geheele gezin loopt samen op het schokkende bericht en is verslagen. Eén roep hooren we, van wat hij voor ons allen geweest is, de trouwe, eerlijke, hartelijke vriend.  Wat een zuchten, wat een klagen, wat een loftuitingen van alle kanten, ook van het personeel, waarvoor hij altijd zoo gul en minzaam was. Zelfs ons vijfjarig jongste baasje is er stil van. Dat treft ons. We oordeelen hem gevoelig, aanhankelijk.  Hij wordt geknuffeld, getroost.  Na het eten komt de kleine Remy als gewoonlijk een half uur bij mij spelen voor dat hij naar bed gaat.  "Huilt U omdat Mijnheer Frackers dood is?" vraagt hij belangstellend.  "Dat _moet_ U niet doen, broertje vindt het zoo naar", zegt hij op een ontstemden toon.  Ik herstel me spoedig en ga hem opgewekte verhaaltjes vertellen.  Het kind is nog te jong, om onder den indruk te mogen blijven van een diep zieleleed.  Op tijd komt Juf hem halen.  Bij het afscheid pakt hij mij nog eens innig en zegt dankbaar: "Nacht, _zoete_, _lieve_ tantega nou maar weer huilen", animeert Remy, terwijl hij van mijn schoot springt.   We mogen niet te gauw "victorie kraaien" bij het beoordeelen van de karaktertrekken onzer kleine kinderen en zeker nooit in hun bijzijn. Wat maar al te vaak gedaan wordt. Geef het kind _slechts_ wat het toekomt. Waar noodig, eer minder dan meer. Hun altruïstische neigingen zijn meest in dienst van hun egoïsme.  We zouden door niet diep genoeg in hun wezen te dringen, het egoïsme bevorderen. We willen het tegendeel.     XXIX HET KORTE WOORD  Een fiere jongen, onze oudste'n "Baasje" eigenlijk. Het is de eenige bijzondere aanmerking, die we op het kind maken. Misschien tilt Moeder hem wel wat over het paard, door hem reeds in vele ernstige zaken in te wijden.  Piet is heel verstandig, maar toch pas tien jaar. Hij spreekt zijn meestal goed oordeel te beslist uit en Moeder hecht er veel waarde aan. Wat hij merkt.  Rrrrrrrrrtgaat de bel, zoolang tot er opengedaan wordt. Een opgewonden troepje stormt binnen.  "En een penkalapotlood van Rob, een fleschje kleurinkt van Bert, een pak chocolade vanalle kinderen schreeuwen door elkaar. Op een verjaardag wordt door ons veel getolereerd. De twee prentbriefkaarten, die hij van zijn onderwijzer gekregen heeft zijn voor Piet wel het meest waardevolle geschenk. Hij ziet er gemeenlijk niet naar om, maar deze kaarten streelen zijn eigenwaarde.  "Nu komt nog de _lekkerste_ verrassing", grapt Moeder in haar vreugderoes. Het maakt de kinderen gulzig. Ze vallen haast aan, op het groote stuk taart, dat de ledige boterhammetjes, tot een koningsmaal verhoogt. "Zie toch eerst eens hoe leuk", zegt Moeder argeloos en nadat Piet het opschrift van de taart gelezen heeftAan den jarigen zoon van mijn Dokter, uit dankbaarheid, Bakker N., in sierlijke suikerletters als gecalligrapheerd op het plateauis hij doodsbleek en roept gekrenkt uit:  "Maar _ik_ had ze zelf mogen deelen, de taart is van mij!"  Moeder, uit het veld geslagen, verweert zich (zeer onhandig) met "van _jou_ is niets, _ik_ heb over alles te beschikken."  Piet loopt weg met tranen in de oogen, nog driftig uitstootende "ik wil niets van de taart eten!"  Hij spoedt zich naar zijn kamertje.  Moeder, wij allen, zijn ontdaan.  Toen Vader vanmorgen bij een zijner patiënten binnenkwam, liep het jarige kind met een feeststrik op den schouder rond. Het ventje was pas hersteld van een ernstige ziekte. Hé, vertelt de dokter, mijn oudste jongen viert vandaag ook zijn geboortedag. De Vader van het patiëntje grijpt blijde de gelegenheid aan om zijn dokter te verrassen.  "Ga jij eens met hem spreken. Je kunt hem wel kalmeeren", stelt Moeder me voor.  "Nu liever niet! Met een opgewonden kind is niet te praten. Hij kan best een maaltje overslaan. Piet gaat stellig op tijd naar school. Daar zal hij kalm worden. Ik zal hem vanmiddag aan de deur opwachten."  "Dag tante", zegt Piet gemaakt vroolijk, als hij 's middags uit school komt. "Is er al bezoek in de huiskamer?"  "De tantes zijn er en Mevr. X."Hij aarzelt "Je kunt het toch wel zacht tot Moeder zeggen, dat het vanzelf sprak, dat zij de taart zou verdeelen. Dat is _haar_ taak!" Wanneer ik als huisgenoote een taart krijg, zou ik ze immers ook door Moeder laten deelen.  "Maar hij is tòch van mij", streeft hij tegen.  "Nu jakrijg jij een geschenk van iemand die je heelemaal niet kent?Waarvoor is bakker N. je zoo dankbaar?het was een attentie aan Vader bewezen, het gezin ter eere van je verjaardag te tracteeren, dat voel je nu wel. Zoo vatte Moeder het op."  Als uit een droom ontwaakt, kijkt Piet me met opengesperde oogen verhelderd aan.  "Maar Moeder zei dan toch, dat zij altijd over alles beschikken mocht en ik nooit zelf iets mocht bezitten."  "Je deedt Moeder onrecht en daarnaar antwoordde ze. Heb je ooit ervaren, dat Moeder iets van je weggenomen heeft! Je moogt de chocolade, die je krijgt, toch altijd zelf deelen. Heeft Moeder ooit zonder je toestemming een ander kind met je speelgoed laten spelen?"  Verruimd vliegt Piet naar Moeder en maakt het voorgevallene op zijn eigen innemende wijze bij haar goed.  Het was treffend, 's middags aan tafel, terwijl hij het bijzondere portie taart zat te smullen, Piet te hooren uitroepen: "Lekker Moes!""dank U vriendelijk!""fijn Moes!" Allen waren heel tevreden en opgewekt. Moeder, Vader, Piet, de zusjes en broertjes enik niet het minst.   Geen lange redeneeringen, waarbij het kind altijd wel iets vindt, om zijn inzicht te verdedigen. Met het korte woord, dat aansluit aan zijn innerlijke ervaring heb ik altijd mijn opvoedelingen tot een juist inzicht weten te brengen. Dat woord moet slechts aangebracht worden wanneer het kind kalm is.   =Naschrift.De geachte inzendster schrijft mij hierbij nog het volgende: "Ik heb het geval als "beschreven" behandeld. Daarna debatteerden we er nog met velen over, w.o. medici en juristen. De moraal verlangt natuurlijk, dat we aan de waarheid niets toevoegen of veranderen om voor haar te getuigen. Wat ik tot het kind zeg omtrent den bezitter van de taart is wel juist, maar _juridisch_ is de taart zeker van het kind. In dat geval had Moeder wel kunnen wachten tot het kind thuis is en dan zeggen: "Nu, je vindt het zeker wel goed, dat ik ze verdeel" of zoo iets. Bij mijn redeneering tot het kind laat ik weg, dat de taart van hem is. Ik zeg wel: "nu jawaarmede ik bedoel: "de taart is wel van jou, maar eigenlijk van Vader". Is mijn redeneering, die hier succes had, uit een paedagogischmoraal oogpunt juist?" En dan vraagt zij mij, hoe ik er over denk en wat ik c.q. zou gezegd hebben.  Mijn antwoord is: als ik iets op dit verhaaltje aan te merken heb, dan is het zeker niet op de redeneering, waarmede Piet overwonnen werd. Want die acht ik volkomen juist. Eerder zou ik twijfel kunnen koesteren of Piet's gedrag wel volkomen historisch juist is voorgesteld. Want een zoo sterk _juridisch_ begrip van eigendom is bij kinderen zeldzaam. Zij hebben wel _een zeker_ begrip van eigendom, maar juridisch getint is het niet. Het is veel naiever, veel ruimer, hoe zal ik zeggen? veel vloeiender. Ook al gebruiken zij, bij gebrek aan andere, daarvoor dezelfde woorden, die wij voor den juridischen eigendom gebruiken. "Dat hoort van mij" beteekent in hun mond zoo iets als: "daarop heb ik een bijzondere betrekking, meer dan iemand anders. Daarover heb ik dus ook meer te zeggen dan iemand anders." Wanneer er op een verjaardag een taart op tafel komt, dan gevoelt de jarige al heel licht daarop zulk een bijzondere betrekking, ook al staat er geen opdracht aan hem op. Een betrekking van juridischen eigendom is dat echter niet; mogelijk evenwel, dat het feit, dat er een opdracht op staat, er een ietwat meer juridischen tint aangeeft, vooral bij een kind, dat daarvoor aanleg en temperament heeft. Maar, de hoofdzaak is toch altijd, dat de taart in nauwere betrekking staat tot hem dan tot één van de anderen. Aan dat gevoel zal in de meeste gevallen voldaan zijn, wanneer bij de verdeeling de jarige het eerste stuk krijgt, wat geloof ik iedereen van zelf zal doen, zoo natuurlijk is het. Voor zelfuitdeelen komt een taart uit den aard der zaak niet in aanmerking. Dat is goed voor een doos flikjes of confituren, die het kind op zijn verjaardag krijgt. Die is inderdaad "van hem" en daarvan deelt hij dan uit; dat is een deelen als het goed is, niet het kleinste deelvan het genot, dat hij ervan heeft. Maar een taart in stukken deelen behoort niet tot de functies van een kind, en bovendien, wat belangrijker is: een taart is _per se_ bestemd om te dienen als een tractatie voor de gansche familie. Dat weet ieder kind heel goed en daarom kan er ook geen sprake zijn van een juridisch eigendomsen verdeelingsrecht over een taart, ook al staat er honderdmaal een opdracht op, en een kind, dat daarop aanspraak maakt, heeft m.i. ongelijk. In het onderhavige geval kwam er bij, dat de taart feitelijk een dankbetuiging was aan den vader, zooals dan ook zeer terecht Piet onder het oog wordt gebracht.  Dat alles neemt niet weg, dat Piet, in den bovenbedoelden zin, een zekere bijzondere betrekking had op de taart, en _in zooverre_ is ongetwijfeld,indien werkelijk (het verhaal is op dit punt niet overmatig duidelijk) de taart nog vóór dat die bijzondere betrekking tot haar recht was gekomen, reeds door moeder was in stukken gedeeldeen inbreuk gemaakt op het kinderlijk gevoel. Niet echter op het eigendomsgevoel (ook al gebruikte Piet zulke uitdrukkingen) maar op het gevoel, dat bij kinderen, gelijk Mej. Asscher ook weet, bijzonder sterk ontwikkeld is en altijd met verstand ontzien moet worden: het gevoel van recht en gerechtigheid.  Er is dan zeker een fout begaan, die verergerd werd door Moeders onhandig antwoord (als ook dit historisch is). Maar dat gaf Piet natuurlijk niet het recht om op te spelen. Nu hij het toch deed, moest hij terecht gebracht worden. Hoe? Wel, daarvoor zou ik geen betere manier weten dan de hier geschilderde, die m. i. in de slotopmerking ook volkomen juist wordt gemotiveerd.     XXX SNOEPEN  Vermicellitaart was nu eenmaal een zwak van Prop en hij mocht er maar weinig van hebben, omdat de jongen te zwaar werd.  Waar de hartstocht spreekt, zwijgt het weinige verstand van het kind. Het handelt verkeerd.  Als regel is bij ons de provisiekast niet gesloten. We hebben betrouwbare dienstmeisjes, die reeds vele jaren bij ons in betrekking zijn. Nooit werd nog iets vermist.  Toen de vermicellitaart voor den tweeden middag op tafel kwam, vertoonde ze duidelijke sporen van sabotage. Moeder schrikte er van.  Prop's hevig protest, terwijl niemand hem beschuldigde, was voor allen een duidelijke aanwijzing, dat hij het delict gepleegd had. Met klem herhaalde hij steeds: "_ik_ heb de taart sedert gisteren niet gezien!"  Daar we er kat noch hond op na houden, beslis ik, met den blik van verstandhouding, die gezinsleden onderling zoo goed verstaan, "Moeder, de muizen hebben stellig ervan gesnoept, gooi de taart maar weg"; en terwijl ik doe alsof ik de daad bij het woord wil voegen, grijpt Prop mijn arm en roept schreiend uit: "_Ik_ ben er aan geweest, en ik zal het nooit, _nooit_ weer doen!"  De begeerte naar de taart, had het schaamtegevoel verdrongen.  "Ik zal de taart toch maar tot morgen wegzetten, nu heeft er zeker niemand lust in", stelde ik voor, ten einde tijd te winnen om te overdenken, hoe Prop moest aangepakt worden.   We waren nauwelijks met ons beiden alleen of het jonge moedertje riep wanhopig uit: "maar die ontdekking is vreeselijk, Prop oneerlijk!"  "Ze is heelemaal niet vreeselijk", stel ik gerust. "Prop is pas zes jaar. Hij heeft zich niet beheerscht. We zullen hem nog moeten leeren weerstand te bieden aan een dergelijke verzoeking. Zijn leugen was een gevolg van de vrees niets meer van de heerlijke taart te krijgen, als zijn vergrijp ontdekt werd. Dat bleek toen hij bekende."  "Maar _ik_ heb als kind toch niet gesnoept", jammert Moeder voort.  "Misschien herinner je je het niet meer."  "O vast niet, ik werd er zelfs om geprezen."  "Zie je wel, dat het _niet_ snoepen bij een klein kind als bijzonder wordt aangemerkt."  "Hij mag nu van de taart niets meer hebben."  "Ik zou hem wel wat geven. Het kind heeft beterschap beloofd, laten we hem vertrouwen."  "En dan voortaan alles angstvallig te moeten afsluiten."  "Juist alles openlaten, als vroeger. Je taak is toch niet het kind het snoepen te beletten, maar hem er toe te brengen, het snoepen te laten. Ik geloof sterk in de macht van het vertrouwen. Door hem het vertrouwen te ontzeggen, vervalt hij van kwaad tot erger. Dat leert de ervaring."  Ik kreeg het patiëntje in behandeling.  Eenige dagen later zitten we samen gemoedelijk zijn "Humpty Dumpty" te spelen.  Niet zoo gauw valt de domme August van zijn paard, of een clown rijdt er op weg.  "Hier", beveelt Prop. "Ik zal je wel helpen", troost Prop August en wipt hem meteen weêr op zijn eigendom, terwijl hij den dief in het zand doet tuimelen.  "Mag de clown ook niet eens rijden?"  "Jae, maar niet op August zijn paard!"  "Maar Pierre heeft er geen."  "Dan moet hij August _vragen_ of hij mag."  Zijn overtuigd oordeel is zeer aanmoedigend voor mijn voorgenomen experiment.   "Wat hoest je", merkt Prop op.  "Jammer, dat ik mijn witte dropjes heb vergeten mede te nemen".Prop versmaadt ze lang niet.Ik aarzel"Wil jij het doosje misschien voor me uit mijn kast halen? Zou je het kunnen? Maar breng vooral den sleutel weêr mede, en draag het doosje heel voorzichtig, dat de dropjes niet op den grond rollen. Je bent nu wel groot genoeg om zoo iets klaar te spelen."  Met majestueuze langzaamheid, het sleutelbosje voor zich uit houdende, stapt hij weg.  "De kast is goed gesloten. Ik heb het doosje stevig dichtgedrukt en er nog een papier om heengedaan", stelt Prop me gerust.  Als een slotvoogd aan zijn "Heer en Meester", zoo plechtig overhandigt Prop me de sleutels weer. Wij blijven allen in Prop bijzonder vertrouwen stellen. Juist hem worden de gewichtige postjes opgedragen. Hij heeft zich sedert vier jaar niet vergrepen.  Prop zal later, even als zijn Moeder, kunnen uitroepen: "Men heeft mij er zelfs om geprezen!"     XXXI WAAGHALZERIJ   Des middags ging ik dikwijls een kleinen neef tegemoet, die bij den heer S. op de Reguliersgracht school ging. Een ander neefje, ruim zes jaar, hij zat in de tweede klas, vertrouwde zijn Moeder gewoonlijk toe aan een dienstmeisje. Het gebeurde wel dat dit meisje te laat kwam, dan holde Dirk maar vast naar buiten. Eens bemerkte ik bij mijn komst een heele opschudding dicht bij de school. Een vrouw uit het volk werd besprongen door een kleinen woesteling, die haar uit alle macht sloeg en schopte, tot leedvermaak van zijn vriendjes en de omstanders. Zij allen toch vonden dat het kind onrecht aangedaan werd. Zoodra Dirk mij in het oog kreeg, vloog hij op me af, klampte zich aan mijn rokken vast en brak in snikken uit. Daarop vertelde mij de vrouw, nog geheel overstuur, de oorzaak van zijn driftaanval.  De arme Moeder, diep bewogen bij het ophalen van hare pas geleden groote smart, overtuigde me, werkelijk haar plicht gedaan te hebben.  Drie maanden geleden was haar eenig kind, een jongen in den leeftijd van Dirk, dood thuis gebracht. Spelende langs het smalle, blauwe randje van de kade, was hij in de gracht gegleden en jammerlijk verdronken. Bij het plotseling ontwaren van Dirks waaghalzerij, had ze in moederlijke opwelling, den jongen naar het midden van de kade gesleept en hem een klap gegeven.  Ik kalmeerde Dirk door hem te doen begrijpen, waaròm die vreemde vrouw hem aldus behandeld had. Hij voelde nu wel, dat het hier geen machtsmisbruik was. Ik liet het kind de vrouw beloven, dat hij nooit meer op het kantje van de kade zou spelen.  Ook Dirk had niets misdaan.  Bestaat er één echte jongen, die niet telkens weer de moeilijkheden en het gevaar zoekt?  Het is zijn natuurlijke oefening in zelfvertrouwen, moed, zelfbeheersching, in zedelijke krachten.  Maar _ik_ wil er voor waken, dat hij de juiste grens niet overschrijdt, n' en déplaise Jan Ligthart, die het begaan van elke gekozen waaghalzerij, een onmisbare factor acht voor het winnen in willen en kunnen.  Ik raad u, uw kleine jongens niet toe te staan langs de leuning van de trappen naar beneden te glijden, waar de afgrond gaapt, langs de dakgoot te wandelen of op het randje van de kade te balanceeren.  Evenals ik onzen achtjarigen Jo, die met een stalen gezicht zijn lepeltje chinine sliktterwijl hij tegen zijn zusjes er op snoeft, dat ze zoo lekker smaakt_belet_, de geheele flesch te ledigen.  Hij beweerde het gaarne te willen.     XXXII DE KLEINE KUNSTENAAR  Johnney, aardig ventje, met lange dikke, blonde krullen is meest in het artistieke fluweelen pakje gestoken, waarop de antieke kanten kraag. Hij wordt in de wandeling "de kleine Lord" genoemd. Daarbij zingt hij mooi. Zelfs exploiteerde men hem onlangs op een weldadigheidsmatinée en moest het kind, na het zingen van een sentimenteel liedje, een ommegang doen voor de uitgehongerde oorlogskinderen.  Ik zou dat niet toegestaan hebben, maar het was mijn zaak niet. Wat wel mijn zaak was en er mede verband houdt, is het volgende.  Ik ben bij mijn neefje in Den Haag gelogeerd.  John weet, dat ik veel van muziek houd. En elken morgen ontplooit nu het nachtegaaltje, zonder éénige aankondiging, om half vijf, in mijn "nächste Nähe", zijn stem. Meegesleept door zijn enthousiasme en in navolging van zijn groote zus, werpt hij zich op de meest vermetele modulaties, volgt de nieuwste en populairste liedjes, het zijn cadenzen om er den adem bij te verliezen. Opeens hoor ik de klanken dalen en in het diepst van zijn keel murmelen, als het stroomen van een beekje. Wat me hoop geeft op ons beider weer indommelen. Eilacie, even spoedig hoor ik zijn stem zich weer verheffen, meer en meer zwellen en ze is voor goed in mijn gehoorsfeer. Ze zingt opvolgend zacht, helder, schitterend, aandoenlijk, maar welk karakter ze ook weêrgeeft, de zang prikkelt me ondraaglijk na mijn vermoeiende dagreisjes. Daar moet ik een stokje voor steken, 't koste wat het wil.  Reeds aan het ontbijt stel ik zijn Moeder smeekend voor: "Zou U misschien willen zorgen, dat John 's morgens wat later begint te zingen, om zeven uur is wel vroeg genoeg en "Ik zou het niet durven", valt ze me angstig in de rede, "hij is er zoo trotsch op. Dat zou juist iets voor jou zijn om het hem te vragen. Ik stel het elken dag uit."  Na veel en ernstig nadenken zet ik 's avonds eer hij naar bed gaat, met mijn liefste accent in, als wijlen La Fontaine's vos: "John, wat zing je 's morgens toch beeldig mooi!"zijn borstje zwelt."Maar John, ik ben elken morgen nog zoo moe. Begin wat later en zing dan wat langer, dan heb ik er meer aan."  Hoogst beleedigd, verontwaardigd slingert hij me nasaal terug: "Maar Nicht, dan kùnt u nog niet uit logeeren gaan, _ik_ zing 's morgens vroeg."   Dat komt er van als je kleine jongens als volwassen menschen waardeert. Op hun talenten valt nog allerminst te rekenen. Meestal worden bij zulk een behandeling dergelijke kinderen in hun later leven teleurgesteld.     XXXIII HET SPRAK VANZELF  Willy zit met haar popje te spelen.  Tot mijn groote verbazing, doet het zachtaardige Moedertje niet anders dan haar kindje bestraffen. Maar popje is vandaag ook heel lastig.Althans op de wijze zooals kinderen ook meestal lastig zijn, wanneer je het onmogelijke van ze verlangt.Popje weigert haar dikke beentjes in de te nauwe kousjes te schieten, ze wil met haar te slappen lendenen absoluut niet rechtop blijven zitten, ze wil zelfs door een defect aan het mechaniek, niet meer "Mámá, Pápá" roepen, welke moeite Willy zich er ook voor geeft.  "Je bent een echte nare pop," daarmede sluit Wil haar onwaardige séance en gooit vernederend haar telg in een hoek.  "Ja zeker, nu wil ik een poosje met Zusje spelen", zeg ik. Ze zet zich lievig op mijn schoot.  "Oef! Weg! Je bent veel te zwaar", vinnig ik en ik zet haar meteen op den grond.  "Dat kan ik toch niet helpen", zegt ze pruilend.  "Maar Wil, Popje kon het ook niet helpen, dat haar beentjes te dik waren voor de kousjes, dat haar ruggetje niet sterk genoeg was, om zich recht op te houden enz. enz."  "Nu doe ik nog liever met jou, dan jij met je eigen kindje deedt, want ik gooi je niet in een hoek!"  "O ja maar dat is nog al duidelijk, _U_ bent ook _tante E._ en _ik_ speelde, ik was _juf_."     XXXIV LIEFDE  "Ik heb Nicht Tina vanmorgen beloofd, dat je Lotje voorloopig elken Zaterdagmiddag komt halen om met haar te wandelen. Ze mag dan bij ons blijven eten." "Goed Ma," antwoordde ik uit de volheid van mijn hart.  Lotje was het oudste, kreupele dochtertje van Tina, Moeders petekind, dat in de week van haar geboorte ouderloos geworden was. Moeder had zich als jonge tante, ze was zelve toen nog maar dertien jaar, het lot van het weesje bijzonder aangetrokken.  Na haar huwelijk was Tina in Den Haag gaan wonen en twaalf jaar later kwam zij zich in Amsterdam vestigen.  Haar elfjarig dochtertje Lotje, een meisje van mijn leeftijd, was dus voor ons een vreemde.  "We krijgen morgen weer een nieuwertje in ons clubje, een achternichtje van me," zoo kondigde ik Lotje 's middags bij mijn vriendinnetjes aan.  "Een leukerd?" vroeg bazige Ro dadelijk.  Eerst toen werd me de moeilijkheid bewust van mijn instemming met Moeders belofte.  Geprikkeld kaatste ik terug: "Ze is mank, maar ze wordt tòch lid."  "Kan ze dan een verre wandeling doen? En meê krijgertje spelen en stuivertje wisselen?" Spelletjes die we gewoonlijk als halve wilden uitvoerden.  "Dan doen we eens wat kortere wandelingen. In Artis kan ze op een bank zitten terwijl wij om haar heen spelen. Dat is gezellig voor het kind."  "O, voor _haar_, maar _ik_ vind het suf door zulk een stumperd aan banden gelegd te worden. Hoeft ze dan lid van een club te zijn?Wat gaat jou dat vreemde kind aan?Je _moet_ haar toch niet meênemen van je Ma?Bespòttelijk!"  Ro's woorden wonden me steeds meer op.  Meer suggestibel dan een ander kind, begon ik nu toch ook wel iets onrechtvaardigs te vinden in Moeders eisch: een dergelijke opoffering voor een dartel kind.  Heel ontstemd ging ik naar huis, onderweg steeds nijdiger repeteerende: Ik heb Nicht beloofd_ik_ heb nicht beloofdIK heb nicht beloofdZou _Ma_ gaarne met Lotje wandelen?, vroeg ik me heftig af. Mijn opstand werd al wilder tegen Moeder's afspraak totik bij het binnentreden van onze huiskamer plotseling door een gevoel van wijding werd bevangen.  De sabbathlichten brandden, de ceremonieën waren voorbereid en Moeder trad me in de met bloemen versierde feestkamer als Gods beeld van liefde en zachtheid tegemoet. Met een van blijde aandoening trillende stem, fluisterde ze me als een zoet geheimpje toe. "Jij moogt dit mooie naaikistje zelf aan Lotje brengen morgen, ze is geslaagd voor de industrieschool."  Heerlijk! Die arme Nicht Tina heeft de hulp van de kinderen zoo noodig, nu haar man ziekelijk is.  Mijn opstand was overwonnen. Ik zou niet één woord van ontheiliging in die liefdevolle zaak, niet één woord van tegenspraak, niet één woord ter verdediging van eigen belang meer hebben kunnen te berde brengen, omdatde gedachten er aan eenvoudig uit mijn hart verbannen waren. Na eenige malen bedekte spotzucht en onwil bij Ro tegenover de arme Lotje te hebben bemerkt, sloot ik als Presidente met algemeen goedvinden, Ro buiten ons clubje "Om der vriendschaps wille". En sedert dien tijd nam ik het zachte Lotje in het slot van mijn Nachtgebed op:  "Dat wensch ik Ma, Pa, Aal, broer, de zusjes, Lotjeen ik bleef mijn woord in daad getrouw. Het kreupele kind mocht nog meer in mijn liefde deelen, dan ze ooit zonder mijn vuurproef zou hebben gedaan.   We kunnen niet iedereen helpen. Maar wanneer het lot ons met misdeelden tezamen brengt en een wensch tot steunen in ons harte opwelt, mogen we niet versagen, welken tegenstand we ook te overwinnen hebben. Dat moet ook het kind leeren.  Waar het beeld der broederschap wordt verlevendigd als in Moeders gezin, _zal_ het kind nimmer versagen.  Elke Moeder wil haar kinderen die kracht bijbrengen.     XXXV EERLIJKHEID  Het is een eenig figuurtje onder de andere kinderen, mooi en gracieus. Er gaat een bekoorlijke invloed van het kleine meisje uit, die aanstekelijk werkt. Waar Til verschijnt is animo. Daarom wordt ze veel op kinderpartijtjes uitgenoodigd. Ze speelt mooi piano, draagt parmantig voor en bij de moeilijkste spelletjes gaat ze met het prijsje strijken. Til wordt er niet om benijd, maar gefêteerd, het popje.  Vreemd lijkt 't mij, dat dit kind, ondanks haar onhandigheidze is wat spierzwakook bij de verschillende behendigheidsspelletjes steeds no. 1 is.  Stel u mijn ontstemming voor, als ik op een middag, toen ik wat te vroeg voor de pianoles kwam, zie, dat onze tienjarige Tilly bezig is, zich te oefenen in de verschillende kunsttoeren als: een lepel waarop rollende aardappelen, met een flinken pas veilig naar den overkant brengen, of een boordevol glas water zonder morsen vlug op een andere plaats zetten.  "Maar kìndje!" roep ik teleurgesteld uit.  Begrijpend, bloost ze hevig en ze verontschuldigt zich met: "Een voetballer oefent zich toch ook. Dat doet elke sportsman. Wanneer hij het beste speelt verdient hij den eersten prijs."  "Maar dan _weten_ de mededingers, dat hij zich geoefend heeft", werp ik tegen.  "Ieder kind heeft er toch het recht toe," houdt ze nog aarzelend aan.  "Maar Til, ze denken er niet aan. Bovendien is de verdienste hier te beschouwen als die, van de oplossing van een raadsel, de berekening van een som uit het hoofd, dus "_het meten van den aangeboren aanleg_". De een is sierlijk, een ander is slim, een derde behendig. Zoo heeft elk mensch een of andere gave, die hem voordeel aanbrengt."  Ze fronst het voorhoofd.  "Hoe zou je het vinden, wanneer je vanmiddag voor Moeder, een beeldig bloemvaasje, in een winkel duur betaalde. Je merkt echter onderweg dat er een barst in is en je hoort later, dat de winkelier dat geweten heeft, toen hij het je verkocht. Jij geeft toch ook niet de werkelijke waarde voor den prijs."  "Zul je noòit aan iemand vertellen, dat ik geoefend heb," smeekt ze opeens bleek van hartstocht.  De dwaling die erkend wordt, is op den weg der waarheid.  Haar plotselinge hevige angst gaf me de overtuiging, dat eerst nu het verkeerde van hare handeling bij haar was doorgedrongen.  "Ik wil er over nadenken, wat we verder doen zullen, Til."  Dat was niet gemakkelijk, daar het kind al goed geoefend was in de spelletjes. Haar te zeggen "doe maar eens niet je best", dat was olie in het vuur werpen. Ze moest _eerlijk_ handelen. Haar te laten bekennen aan de kinderen, dat ze zich geoefend had, dat was te veel verlangd van haar gevoel van eigenwaarde.  We spraken af, met Til's volkomen instemming dat ze haar best zou doen als vroeger en de eventueel behaalde prijsjes bestemmen zou voor het St. Nicolaasschoolfeest.  "Ik had bij het voornemen, me te oefenen, hier wel iets naars gevoeld," ze wees op haar hart, "maar toen U zoo opeens zei "Maar _kindje_!" kreeg ik een pijnlijken steek," biechtte ze.  "Ik zal voortaan voorzichtig nadenken over elke lichte waarschuwing," beloofde ze uit eigen beweging.  Onze kinderen zondigen vaak ernstig, terwijl ze de portée van hun daad niet juist kennen.  De opvoeder hoede zich er voor, hier met heftige verwijten in te grijpen. Waar je het kind, het vergrijp in haar wezen, liefdevol doet inzien, lijdt de correctie zelden échec en opvoeder en kind winnen slechts.  De opvoeder(ster) mag het kind niet het goede opdringen, maar moet trachten hem er toe te inspireeren.     XXXVI RECHTVAARDIGHEID  Elsje is een aardig, guitig meisje van negen jaar, doch teer van gestel. De onderwijzeres van de derde klas, waarin Elsje nu zit, is de eerste, die opmerkt, dat het kind veel meer intellectueel dan physiek ontwikkeld is. Elsje is onhandig.  Ze vertelt Mej. N., met wie zij evenals _elk_ kind vertrouwelijk is, dat ze op vijfjarigen leeftijd aan spierrheumatiek geleden heeft, dat ze toen eenige maanden met koorts te bed had gelegen en dat sedert dien tijd de stijfheid in hare handen en voeten maar niet wilde verdwijnen. "Moeder vreesde, dat ik gebrekkig zou blijven. Langzamerhand is het beter gegaan. Toch ben ik nog altijd gauw moe." Juffrouw N. zag toen, dat haar oordeel omtrent de gezondheid van het kind juist was geweest. Ze hield daarmede rekening in de handwerkles. Ze stelde aan Elsje mindere eischen dan aan de andere kinderen.  Drie weken voor St. Nicolaas, terwijl de kinderen de laatste hand legden aan den merklap, die op den 1sten December ingeleverd moest worden, maakte Juffrouw N. de kinderen blij door te zeggen, dat ze tot St. Nicolaas in de handwerkles op school haar geschenkjes voor de huisgenooten mochten afmaken. Elsje was in de wolken. Die handwerkjes, hoe eenvoudig ook, hadden haar dwars gezeten. Er moest geknipt, geplakt, gestreken worden. Nu was ze uit haar zorgen. Ze vloog in opwelling Juffrouw N. om den hals.  Even later kwam het hoofd der school binnen.  Ze wilde de merklappen inspecteeren, voordat ze ingeleverd werden. Bij Elsje gekomen zegt ze scherp: "wat een broddellap"! Die merklap moet overgemerkt worden.  "Ik _kan_ ze zoo niet inleveren."  Smeekend verzoekt Elsje het toch te probeeren. Ze zou voortaan meer haar best doen.  Onverbiddelijk klinkt het: "De merklap moet voorDecember klaar zijn. Dan moet Elsje in de handwerklessen merken en 's avonds, het gedeelte, dat ze dien dag niet klaar heeft gekregen, afmaken."  De klasseonderwijzeres is bleek van opwinding, doch beheerscht zich.  Het verdriet van het kind is onmetelijk. Elsje is geheel uit haar evenwicht. Ze snikt nog terwijl ze de school verlaat. De klasgenootjes hebben allen diep medelijden met haar.  Den volgenden morgen komt Elsje treurig en bleek het schoollokaal binnen.  Ze had den vorigen avond nog een uur gemerkt, maar ze was weinig gevorderd.  Bij het openen van haar lessenaar, vindt Elsje een pakje met het opschrift: Aan het lieve Elsje van St. Nicolaas. Het bevat een geheel bewerkte merklap, die Elsje zoo maar heeft in te leveren. De Juffrouw had den vorigen avond daar eenige uren aan opgeofferd.  Ja waarlijk, Mej. N. beging eene groote theoretische fout, eene ergerlijke fout.  Toch is ze de meest beminde onderwijzeres op school, die bijzonder goed orde heeft in haar klas.  De kinderen hebben op school de zaak geheim gehouden. Ze voelden instinctief, dat dit voor hare beminde onderwijzeres, het geschiktste was.  Ze hebben, ook onze kinderen, thuis het gebeurde verteld.  Ze waren in aanbidding voor Juffrouw N.  Mejuffrouw N. geeft in elk opzicht blijk van een goede "paedagoge" te zijn.   =Naschrift.Dit geval heeft eenige overeenkomst met het veelbesproken door Edw. Peeters aan de orde gesteld geval, waar hij zich uit een paedagogische impasse had gered door een onwaarheid, waarvan hij zijn leerlingen medeplichtigen had gemaakt. Ook hier is een zeker complot van kinderen en onderwijzeres, gericht tegen een ander, met een edel doel. Maar dit geval staat m.i. veel hooger en zuiverder dan dat van Edw. Peeters en laat zich veel beter rechtvaardigen. Toch is er iets in wat onbevredigd laat, en dat is weer hetzelfde als bij Peeters. Men kan nl. de vraag niet onderdrukken: Was er geen andereen openhartigeruitweg? In dit geval: Was dat hoofd zoo'n barribal, zoo'n paedagogische nul, dat de onderwijzeres niet de zaak met haar bespreken en in het reine had kunnen brengen?     XXXVII ZELFVERBETERING  Midden in den strengen winter voor een poos naar een gehucht te verhuizen,ik zag er eigenlijk niet veel in. Ik was kouwelijk, en er was niet veel comfort. Tante moest een poosje wat rustiger leven hebben. Ze was afgemat. Ze kon haar zeven verwende deugnieten niet meer aan. Ik gaf dus toch maar aan haar smeekbede gehoor om een week of zes haar moederlijke zorgen over te nemen.  De tijd, dien ik in het gezin heb doorgebracht heugt mij als een der heerlijkste vacanties, die ik beleefd heb.  Het was een leven vol belangstelling, vol huiselijkheid, vol blijheid, vrede en geluk, in 't kort, vol waarde.  Ik mocht de kinderen nu niet verwennen.  Eerlijk moet ik bekennen, het was een heele toer. De kinderen waren zoo goedhartig, zoo pienter, zoo guitig, zoo vroolijk. Van het oudste van veertien tot het jongste van anderhalf, waren ze alle even bekoorlijk.  Helaas, daardoor juist niet goed opgevoed, door de moeder, die een zwakkelinge was.  De vijfjarige Frits, een rekeltje, was nimmer tevreden met hetgeen hij kreeg.  In het gezin kwam er wekelijks een taart of pudding op tafel, die voor Vrijdagen Zaterdagmiddag moest dienen, als nagerecht.  Den eersten Vrijdagavond hoorde ik reeds van Frits: "wat klein" nog eer hij zijn portie voor zich had.  "Die ontevreden opmerking maakt hij nu al elken Vrijdagavond van dat hij spreken kan," vertelde de moeder. "Zou het daar nog maar bij blijven? Meestal drenst hij zoo lang, totdat ik er nog wat bij doe."  "Maarwaar=om," wendde Frits zich tot mij, "waar=ommoeten we dan altijd twee dagen haast niets hebben? Groote menschen krijgen veel meer, zooveel ze lusten. Laat Moeder ons dan liever één keer een _heel_ groot stuk geven en dan Zaterdag niets."  "O, dat wil Moeder best," zoo nam ik al vast den teugel in handen. "Dan zul je de volgende week één dag wat rijst na hebben en den anderen dag een dubbel stuk taart."  We gaven er elkaar de hand op.  Toen ik den volgenden Vrijdagavond de taart ging deelen, werd er een vol bordje met rijst binnengebracht voor Frits.  Ik heb zelden een onoprechte verklaring zoo vastberaden hooren uitspreken als het "_juist tante_" van den kleinen deugniet.  De stakkerd had, toen ik het voorstel deed, geen nota genomen van mijn rangschikking omtrent de taart en de rijst.  Zijn gezichtje sprak zijn instemming zoo hopeloos tegen. Hij was vuurrood geworden, woede straalde uit zijn oogjes over de schaamte van er zoo te zijn ingeloopen. Tegen heug en meug werkte hij kordaat de rijst naar binnen en zei nog "lekker hè, nu heb ik morgen nog een groot stuk taart", tot de kinderen, die hem spotlachend aankeken.  Wat had ik hem gaarne een extra stukje gegeven maarik wilde, ik _moest_ flink zijn.  Van minuut tot minuut werd hij liever tegen me. Hij heeft het niet tot Vrijdag uitgehouden. Reeds Dinsdagmiddag wenkte hij mij naar een andere kamer en onder vier oogen verzocht hij deemoedig: "Tamp, wilt u mij a. u. b. Vrijdagèn Zaterdagmiddag een stukje taart geven als aan de andere kinderen?Het staat anders zoo gek. Ik zal ook verder altijd tevreden zijn."  We pakten elkaâr eens lekker.  Zoo er daarna in den beginne nog eenige sprake van verwende lastigheid is geweest bij een van de andere kinderen, Frits gedroeg zich bij mij, als een flinke, heerlijke jongen.  Er is soms zoo heel weinig toe noodig om ernstige fouten van onze kinderen te verbeteren. De liefde en daaraan gepaarden eerbied, behoudt de opvoeder(ster) het stelligst, wanneer ze door indirecte vermaningen of het indirect toebrengen van leed oorzaak is, dat de kinderen hunne fouten van zelf verbeteren.   =Naschrift.Dit aardige verhaaltje kan ook dienen als illustratie van de leer, die ik practisch zoowel als theoretisch van mijn Moeder gekend heb, dat men een kind soms het beste straft doorhem zijn zin te geven.     XXXVIII EERBIED   Het is zijn eenige lieveling, de jolige springinhetveld.  Vader en Beppie zijn zeer "ami".  Ventje, jij en jou zijn niet van de lucht. Ik waarschuw vader daar steeds tegen.  Op een namiddag zit ik voor het open venster te kijken naar het tennissen van Beppie. Ze doet het buitengewoon goed. Althans voor een negenjarig meisje. Ze steekt juf de loef af. Ik moet de punten aanteekenen. Onderwijl komt vader van kantoor huiswaarts, het avondblad steekt in zijn jaszak, en hij loopt, bij het zien van zijn schat, op Beppie toe.  Volgt een stoeien en pretmaken, dat beiden opwindt. "Nu is het genoeg, het is _genoeg_," waarschuwt vader eindelijk en op het oogenblik, dat hij naar binnen wil gaan, haalt Bep grappend de courant uit zijn zak en holt er mede weg. Vader begeesterd, haar achterna. Er volgt een nieuwe stoeipartij. Ten slotte doodop, beveelt vader "terug". Het kind in haar brooddronkenheid gaat weer aan den haal. Geen vermaning, geen bedreiging helpt hier. Hij is immers haar speelkameraadje.  Bep vaardig en vlug wint het krijgertjesspel maar steeds van den bedaagden vader.  Plotseling zie ik hem vuurrood van toorn worden en op hetzelfde oogenblik, waarin Bep uitdagend met de courant voor hem staat, grijpt hij het kind beet en geeft haar den eersten gevoeligen tik.  Ontsteld breekt Beppie in hartstochtelijk snikken uit.  Het kind is daarna eenige dagen zeer gedeprimeerd gebleven, niettegenstaande vader al het mogelijke deed om zijn misgreep goed te maken.  Ik acht het noodzakelijk, dat tusschen het kind en ouders en opvoeders(sters) een zeker respect bestaat, waarvan de grens niet mag worden overschreden. Die grens sluit nimmer de hoogste liefde en vertrouwelijkheid uit. Integendeel.     XXXIX VEELEISCHENDHEID   Treesje, goedhartig kindje, heeft een moeielijke karaktereigenschap. Ze is veeleischend. Ik durf beweren, dat die trek door haast elke Moeder verkeerd behandeld wordt. Deels om in het gezin den vrede te bewaren, deels ter geruststelling van het kind zelf, deels uit gemakzucht, in hoofdzaak echter uit slapheid. Ik heb de veeleischendheid meest tot droeve gevolgen zien leiden. Een mijner vriendjes moest op vijftienjarigen leeftijd in een andere omgeving geplaatst worden om door een ijzeren, doch liefdevolle hand, geschikt te worden gemaakt voor zijn eigen thuis. Dat had kunnen voorkomen worden.  Wanneer we Treesje nauwkeurig waarnemen, is haar veeleischendheid in al haar handelingen merkbaar.  Vader Medicus vindt niet goed, dat de kinderen als regel brood bij het middagmaal eten, daarom wordt het niet op tafel gezet. Is er nog wat brood over; dan mogen ze bij de soep nog wel eens een stukje hebben. Treesje is er dol op. Maar wordt het toegestaan, dan wacht ze altijd, totdat ze Karel ziet gaan, om het te halen en roept hem dan haastig toe: "voor mij ook een boterhammetje a. u. b."  De kinderen zullen met Juf naar een speeltuin gaan. Herbert pakt allerlei dingen in zijn tasch. Treesje vraagt roerend lieftallig, "mijn springtouw en bal mogen er ook wel in, Heppie?" Dan behoeft zij weer niets te dragen. Wanneer de zusjes en broertjes reeds beneden zijn om naar school te gaan, vindt Moeder het toch beter, dat ze jas en mantel aantrekken. Het weer valt niet mee. "Kareltje breng je mijn mantel ook mede", hooren we dadelijk. Het zijn kleinigheden, ja! Maar begint het daarmede niet bijna altijd? Heftige verontwaardiging van Treesje, wanneer een van de anderen in een korzelige bui, het eens waagt haar fleemend bevel te negeeren. Dan springt Moeder dadelijk bij en sust: "het zou je toch ook niets gehinderd hebben, je ging toch naar boven." Ze overreedt soms zoover, dat Treesje's gezantheel onrechtvaardig trouwenshet werk nog eens gaat doen. Ik zie het kind steeds verergeren. Ze heeft het beste plaatsje aan tafel, wordt het eerst door Juf 's morgens geholpen, palmt elk jaar den mooisten kalender in, die Vader toegezonden wordt, haar bedje staat vlak voor het raam, het gezelligste plaatsje in de kamer, ze pikt altijd den mooisten boezelaar uit het waschje enz. enz. Treesje is lang niet gelukkig. De volksmond zegt: Doet de een er wat bij, dan doet een ander er wat af. Verschillende huisgenooten en bekenden houden niet van Treesje om haar voorrechten. Moeder begint nu wel in te zien, dat haar schipperen, voor Treesje even onrechtvaardig is als voor de anderen. Om het kind geen ingrijpend verdriet te doen, nemen we ons voor, wanneer Treesje niet gewoon medegaat, voorloopig den zak in plaats van het ezeltje te slaan.  We zitten aan tafel.  Moeder heeft er voor gezorgd, dat er nog maar een boterhammetje in de trommel is.  Het gewone tooneeltje volgt.  Karel hoeft bij zijn terugkeer niet te deelen.  Het is zoo dun.  Zoodra Treesje wil gaan huilen, hoort ze: "Ja, kindje, die het eerste komt, het eerst maalt. Moet je verder zorgen, dat je er bij bent."  Ze weet niets tegen te werpen.  Den volgenden middag verschijnen ze tegelijk met hun boterhammetje aan tafel.  Zus Molly, haar hartediefje, is wat verkouden. Wanneer Treesje 's middags uit school komt, ziet ze haar bed verplaatst. En dat blijft zoo, zegt Moeder gedecideerd. Vader vindt het beter, dat Molly voorloopig aan den zonnekant slaapt. Treesje zou zich wel schamen, daartegen te pruttelen.  Zoo worden alle reeds begane fouten handig hersteld en nieuwe met beleid voorkomen. Het kind voelt de strengheid van de opvoedster niet. Dat is voor beiden, de meest prettige wijze van correctie.  Treesje uit haar veeleischendheid niet meer, omdat ze geen gelegenheid heeft, ze ingewilligd te krijgen. Zoo heeft ze er langzamerhand routine in gekregen hare bovenmatige verlangens weg te cijferen.  Dat is noodzakelijk, wijl de maatschappij later ook geen rekening houdt met des vreemden hinderlijke fouten. Ze zou als "outsider" een treurig lot moeten lijden.  We mogen reeds bij "het kleine kind" geen slapheid toonen.  Het kind, dat van natuur te veel eischt, moet reeds vroeg de rechten van anderen leeren billijken, vooral ook zich leeren schikken in het terzijde stellen van zijn eischen ten opzichte van de omstandigheden, waarin het geplaatst is.     XL JALOERSCHHEID   Kleine Jenny is jaloersch! Treurige eigenschap, die streng veroordeeld wordt, doordat ze dikwijls tot onbeminnelijke, ja zelfs tot onmenschelijke daden voert. De jaloersche wordt veracht. Is er pijnlijker reactie denkbaar?  Jaloerschheid is niet een eigenschap, die den mensch is aangeboren. We mogen dit afleiden uit de ervaring, die leert, dat dezelfde persoon, onder verschillende omstandigheden, die eigenschap meer of minder, al of niet bezit.Zoo vertoont het mismaakte kind, dat de _ware_ liefde in zijn omgeving ondervindt, die gehate eigenschap zelden tegenover zijn zooveel beter bedeelde zusjes en broertjes.  Daarom is het mogelijk, dat we reeds bij het jonge kind de kiem er van, door een juiste behandeling uitroeien.  Arme Jen. Ze heeft _schijnbaar_ wel redenen om jaloersch te zijn. Ze is minder aanvallig dan het één jaar jonger zusje en ziet er ook niet zoo lief uit. Jen is wat slap en rustig, Lous zoo een echte hupsche mol. Maar Jen is bijzonder pienter en heeft een heel gevoelig hartje. Voorwaar toch goede gaven om in het leven tevreden te kunnen zijn.  Haar leeftijd leidt er echter toe, dat haar gemis haar duidelijker wordt gemaakt, dan haar bezit. Troetelen de ooms en tantes dan niet altijd Lous en nooit eens haar? Wordt Lous door de vreemde kinderen niet gevraagd om mede te spelen, terwijl ze haar passeeren?  "Zijn jullie _zusjes_?" wordt zoo beteekenisvol verbaasd, het kind telkens toegevoegd.  Jen krijgt weêr denzelfden smartelijken trek om het mondje. Dan voel ik me 't hart toenijpen.  Zesjarige Jen leeft onder een druk.  We nemen ons ernstig voor, dat leed van het lieve kind af te wenden. Aanvankelijk door een te veel, om tot den juisten middenweg te komen.  Bij Loutje wordt, voor zoover haar belang het meebrengt, voldaan aan elken eisch, dien ze als kind stellen mag; maar Jenny krijgt van ons, huisgenooten, een opmerkelijk surplus.  "Waarom mag Jen nu altijd naast Paatje zitten?"  "Jij zit toch immers naast Moeder?"  "Nu heeft _Jen_ weer dat mooie potlood van Maatje gekregen!"  "_Jij_ kreeg toch gisteren een potloodje van Els!"  "Waarom mag _Jen_ nu weer met Pa mede naar de zieke menschen rijden?"  "Vader kan toch maar één kindje tegelijk meenemen. Een volgend keer ben jij aan de beurt."  Loutje gelooft in ons en is uit haar eigen persoontje zóó stralend gelukkig dat ze niet dieper doordringt, terwijl de tobberige Jenny zich hoe langer hoe meer, door ons begint "uitverkoren" te voelen. Dat geeft haar kracht. Ze vindt eigenlijk dat ze verwend wordt door ons, die haar zooveel waard zijn; en ze voelt zich door de wreede andere menschen onbillijk behandeld. Ze wijt haar achterstelling niet meer aan zichzelf. Daarheen wilden we het leiden.  Het is meestal het gemis aan eigenwaarde, wat een mensch op anderen, bevoorrechten, jaloersch doet zijn. Het eenige redmiddel is dan, zijn eigenwaarde te versterken, op welke wijze ook. Het doel heiligt de middelen. Jen gaat zich voelen. Ze wordt wat laatdunkend. Dat opent _haar_ den weg tot begeerd worden.  We hebben die behandeling lang moeten volhouden. Zoolang tot haar verstand gerijpt was en ze zelve het leven, juister wist te benaderen. Ze is ons dankbaar. Ze uitte het nog deze week, het jonge vrouwtje, in den brief, die ze me na haar huwelijksreis schreef.     XLI EENKENNIG   Als het kindje binnenkomt, juicht heel het huisgezin.  _Heel_ prettig voor "het kindje" en voor het huisgezin. Maar uit mijn intuïtieve rangschikking van "het kindje" en "het huisgezin" blijkt reeds, dat die uitbundige begroeting vaak bedenkelijk kan zijn, vooral voor het nakomertje.  Van mijn idee uitgaande, dat bijna elk kind tot een normaal maatschappelijk mensch kan opgevoed worden in het juiste milieu, zoo meen ik het "nakomertje" even in bescherming te moeten nemen.  Onze kleine, een kindje van veertien maanden, is een beauty. Daarover is ieder het eens. Jammer dat ze eenkennig is. Of jammer, Moeder constateert het eigenlijk op een toon vol trots, want haar kindje is er des te bekoorlijker om. 's Middags komen de tantes, kennissen, vriendinnetjes en vriendjes van de grootere zussen en broers op het theeuurtje samen, om de kleine Emma haar betooverende kunstjes te zien uitvoeren. De medespelers zijn ook uitgenoodigd of beter gezegd besteld.De hulde is het kind nog wel onbewust, maar haar kunsten?  Ik merk al gauw waar het ondeugende schoentje haar wringt.  Emmaatje is schuw voorpersonen die het kind niet lijken. Een tanige oude juffrouw, een oude man met een langen baard, die zich eveneens elke opoffering, als een groote pop, of een heerlijke doos chocolade getroosten om een beetje wederliefde bij de kleine te wekken.  Voor wie haar bevalt, is Emma een aanhalig poezelig dotje. Maar komt er iemand van boven genoemd kaliber in haar flank, dan knijpt ze onmiddellijk haar groote oogen stijf dicht en vouwt de handjes op den rug samen. Zoo is ze tegen een mogelijken geestelijken en lichamelijken aanval gewapend.  "Kijk tante nu eens even aan." "Geef oom dan eens een handje." Het wordt doovemans oortjes gevraagd. Maar zegt de te licht bevonden tante onverwachts: "Kijk eens wat een mooie pop ik meegebracht heb voor het lieve kindje," dan steekt Emma, met één luikje nauwelijks open, haar grijphandjes uit en palmt het lokaas vlug in. En zoodra tante een quasi beweging tot vertrek maakt, of het nest hoort, nu Mevrouw ik ga maar eens, spert Emma de oogen wijd open om nog de zalige vreugde van den aftocht te genieten.  Ik moet het toegeven, die oogopslag is een filmplaatje waardig en een verrukking voor de kinderliefhebster. Als kinderkenster tevens, waarschuw ik de Moeder toch dit spelletje te staken.  Het werkelijk eenkennige kind is onomkoopbaar. Het verzet zich tegen elke mogelijke tegemoetkoming. Zijn onwelwillendheid komt voort uit angst. Waar echter zijn onvriendelijkheid willekeur insluit, dient ze gefnuikt te worden. "Zijn naasten liefhebben, al wat ademt en leeft een goed hart toedragen," moet het kind reeds jong bijgebracht worden. Het kind mag dier noch plant bij zijn koesterende liefde uitsluiten.  Emma _zal_ dus iedereen vriendelijk begroeten. Reeds bij het eerstvolgende délict, weer ik streng af: "Neen tante, Emma mag de pop niet hebben, alvorens ze U vriendelijk aangekeken en lief een handje gegeven heeft."  Emma blijft als verstijfd zitten.  Maar, als tante bij haar heengaan, op mijn aanraden de pop medeneemt, slaan Emma's oogjes even plotseling op, doch nu deemoedig en met een "daa, daa," steekt ze haar handje uit tot afscheidsgroet.  We hadden het pleit voor goed gewonnen.     XLII DE KLEINE PAEDAGOOG   Ik logeerde in een mijner vacanties in een van de voormalige landhuizen, thans als hotel ingericht, zoo prachtig te midden der Betuwe gelegen. Bosschen omgaven het vroegere landgoed. De tuinbaas met zijn talrijk gezin, bestaande uit vrouw en elf kinderen, bewoonde een schamel huisje vlak bij het hotel. Het was een vroom katholiek gezin, waarin vrede en opgewektheid heerschten; een kolfje naar mijn hand.  De kinderen kregen een goede opvoeding. Ik voelde me dadelijk bijzonder tot de kleuters aangetrokken. Binnen de woning,ik werd reeds den tweeden morgen op de koffie genoodigdhad ik het gevoel me te gedragen als een burgerjuffrouw, die voor 't eerst aan het hof verschijnt. Ik vreesde, uit onbekendheid, elk oogenblik inbreuk te maken op _hun_ etiquette. Bij zulke kinderen ben je echter gauw thuis. Na eenige dagen noemden ze me reeds "tante", een onderscheiding, die volgens Moeder, nog nimmer eenigen gast ten deel was gevallen. Ik was er trotsch op en gelukkig in het vooruitzicht van een heerlijke vacantie.  Elken morgen, voordat ik mijn lui reisgezelschap mede op weg kreeg, sloot ik me bij de kinderen aan, die vol ijver Vader bij zijn tuinarbeid hielpen. De kleinste kinderen, van twee, drie en vijf, speelden om ons heen. Ook deze kinderen waren ongedisciplineerd als alle kleine kinderen. Ik bemerkte gauw den invloed, dien mijn liefde hier had. Ik gebruikte dien invloed om den kinderen het een en ander bij te brengen. Tevens leerde ik van hen. Ze gaven me veel te denken. Zoo eens Wim.  De tuinen, die langs de veranda om ons hotel lagen, liepen terrasgewijze af naar een dal, dat, aan de achterzijde van ons huis, leidde naar een fontein, omgeven door wilgen. Daar begon het bosch.  Op dat heerlijke plekje ging ik elken middag na de lunch me in het belangrijkste nieuws van den dag verdiepen.  Op een keer, nauwelijks daar gezeten, hoorde ik een droevig kindergeschrei. Ik zag den vijfjarigen Wim, met den twee en een halfjarigen Jacob aan de hand, die naderbij kwamen. Wim bekommerde zich heelemaal niet om het hartsverdriet van het lieve broertje.  Hij floot er een deuntje bij.  Bij ondervraging verneem ik, dat ze samen een paar uur kastanjes geraapt hadden. Jacob had de zijne in zijn petje geborgen. Toen ze bij het naar huis gaan langs den vijver liepen, had Jacob, zijn voor hem te zwaren pet, laten vallen en de vruchtenin werkelijken zinvan zijn moeizamen arbeid waren jammerlijk verdronken.  Ik poogde Jacob te troosten, maar zijn verdriet bleek _te_ groot. Daarom verzocht ik Wim vriendelijk wat van zijn kastanjes aan het broertje af te staan.  Wim weigert koppig.  "Waarom dan niet, ventje? Dat is toch niet lief van je," tracht ik te overreden.  "Hie hat daorveur moete oppassenJaop had se bèter in de haande motte draoge't Bosch leet er vol van. Hie kan aandere haole, as wie strakkies verom gaon," paedagogiseert Wim wijselijk.  Ik vraag beteekenisvol: "Heb jij nooit eens, (het was juist dien morgen gebeurd) per ongeluk een kopje koffie over het tafelzeil laten vallen. Heeft Moeder je dan voor dezen eenen keer niet het kopje opnieuw gevuld, op je belofte, dat je voortaan voorzichtiger zoudt zijn?"  "Jaoe, marmar 't kupke koffie was van Moeke, mar de kastanjes zain van m'n eige," verdedigt hij zich uit de eerlijkheid van zijn hart.  Het was de kleine, nog ongevormde paedagoog, die rechtte.  En gaat het dan zeer vele Opvoeders niet als onzen kleinen Wim? Zoodra eigenbelang in het spel komt, laten ze elke juiste theorie varen, en wegen lang niet voldoende de belangen van hunne pupillen. Het instinct verdringt de rede.  De kinderen zullen daar in mindere of meerdere mate onder lijden.  Laten we ons bij de behandeling onzer pupillen het zielsverdriet van den kleinen Jacob voor oogen houden. Het zijn juist deze schijnbare kleinigheden in het leven, die een kind zooveel leed kunnen berokkenen.     XLIII WEELDE   Vacantie, moeder! Vacantie! riepen de kinderen opgewonden, terwijl ze naar binnen stormden. Toch was er niet _die_ vreugde in hun blik, _die_ zaligheid van andere jaren. Ze wisten, dat ze, in tegenstelling met gewoonlijk, 's middags niet naar Zandvoort zouden vertrekken. Grootmoeder, die bij ons inwoonde, kon wegens zwakte het bed niet meer verlaten en mocht ook niet vervoerd worden. We wilden nu bij haar blijven. De kinderen hadden waarlijk vol liefde elke opoffering voor haar over, maar _dit_ offer viel hun toch _heel_ zwaar. "Jammer!" zuchtte Hansonze tienjarige oudste"niet naar Zandvoort." "Ja, heel, _heel_ erg jammer! Grootmoeder had er zich kort geleden nog zoo op verheugd en nu zal ze maar altijd ziek te bed moeten liggen," hernam ik droevig. Hans kleurde sterk, dat merkten zelfs zijn kleine zusjes. Allen probeerden nu opgewekt te doen en onverschillig voor het gemis te lijken en dat werden ze daardoor ook in werkelijkheid al heel gauw. Ze juichten het plan toe, dat ik voorstelde. Ik rekende op hun kinderlijke fantasie, waarin ik zou trachten innig meê te leven en zoo bestemde ik het opgehoogde gedeelteterrein Zuidtot ons "Zandvoort". "Ja, moeder!" gaven de kinderen dadelijk vroolijk toe. "Daar kan het _ook_ zoo lekker waaien!" Na eenige oogenblikken waren ze als altijd reeds enthousiast bezig met het pakken van de zaken, die elken morgen om negen uur door de drie oudste jongens naar het strand zouden gekruid worden. De twee jongsten, meisjes van vier en vijf jaar, aangeboren Montessoriaantjes, beloofden de huishoudelijke zorgen binnen de mooie Perrytent voor hare rekening te nemen. We stelden ons voor elken middag tot zes uur daar te blijven. Juf en ik zouden om beurten Grootmoeder verzorgen. "En gaan we daar dan echt _lunchen_, net als in het "Pension" in Zandvoort, van het porceleinen ontbijtserviesje van Greetje en melk uit glazen? Met vleesch en koek en jam?" Die vragen, van onzen achtjarigen Bobwaarin een zekere zucht tot weelde niet te ontkennen viel, deden me minder prettig aan. Den volgenden morgen zochten we op het strand de meest afgelegen plek uit en in minder dan geen tijd prijkte onze tent met vlaggen en wimpels in volle glorie. We waren nog niet lang daar, toen een troepje havelooze jongens van vijf tot elf jaarzestien in getalzich dicht bij ons nederplantten. Ook de Jordanertjes stelden hun tent op. Wel niet op zoo grootsche wijze, maar zeer zeker op grootere wijze dan onze kinderen waardoor de arme jongens al dadelijk hunne militaire overmachthun hoogste verlangen voor den geheelen dagdanig voelden. Vijf ruwe houten latten, voor een gedeelte met oude lakens en voor de rest met een bijna versleten vloerkleed bespannen, vormden hun heiligdom. Toch maakte hun kamp, bewaaid door de daarop aangebrachte oranjewimpels en vlaggenrelequiën van de onafhankelijkheidsvieringeen zeer aardig effect. De oorlogsmaterialen waren hun door ouders en buren zoo gaarne afgestaan, bij de gedachte, dat ook zijondanks bittere armoedein staat waren, de kinderen in de frissche buitenlucht, hun kampleven te laten spelen. De moeders wisten bij ervaring, dat de stumperds, gesterkt door de weelde, die ze nu zoo volop genoten, de ontbering, die hun thuis wachtte, minder zwaar viel te dragen. Zij zijn straks geen "Lunch zooals in het pension" te wachten in hun tent, maar de oorlogsboterhammen uit de zelf vervaardigde ransels en het water uit het blikken werkmanskruikje als veldflesch doen het voor hen niet minder. Vandaag is elke ontbering eene vreugde, die hun de fantasie van het kampleven als werkelijkheid doet beleven. Zij _willen_ geen koekjes, geen jam hebben. Het is oorlog! Het zijn echte Hildebrandtsche Hollandsche jongensze zijn zalig. De oude kolenschop is niet in staat hun werklust te verflauwen bij het uitgraven van het hol, waaruit ze straks den vijand zullen beschieten, evenmin als de afgetrapte schoenen een beletsel zijn om in stormloop op den vijand aan te rennen. De houten stokken tot degens gefatsoeneerd, doen hen den stoot bij den aanval niet minder ernstig overwegen. Ze blazen in den ingedeukten fietshoorn met het meeste entrain de verschillende signalen en de papieren uniformen doen hun de verplichting tot het stipt nakomen der bevelen van den aanvoerder niet minder sterk gevoelen. De guitige Jan Hemert heeft thuis zulk een schitterend plan de campagne opgesteld. Aan een spannend auditorium wordt door hem alles tot de minste bijzonderheid verklaard en ieder zijn taak aangewezen. Er heerscht een gewilde volgzaamheid, die door een verplichte aan een werkelijken opperbevelhebber niet _kan_ worden overtroffen. De opmarsch geschiedt dan ook in eene orde, het best gedisciplineerde bataljon waardig. Eenigen van den troep brengen onvermoeid in de houten kistjes op wieltjesals ammunitiewagensde gevonden steenen, lompen enz. aan, om ze straks tot barricaden op te werpen. Onweerstaanbaar boeit onzen kinderen hun spel. Ze volgen vol smeekend verlangen om mede te doen, de Jordanertjes in al hun bewegingen. Met heilig ontzag blikken ze op tot den kranigen aanvoerder. Moeder's roepen is vergeefsch, ze zijn er voor niet één oogenblik vandaan te krijgen. Engeheel verlaten staat op twintig passen afstand onze mooie Perrytent met "de lunch van het Pension", het porceleinen ontbijtservies van Greetje, de doozen met prachtig afgewerkte soldaten van vele nationaliteiten en al het andere schitterende oorlogsspeelgoed, hun bij verschillende gelegenheden geschonken door familieleden en kennissen. De kinderen zouden hun geheele bezit hebben willen geven om in de vreugde van de Jordanertjes te mogen deelen. Moeder had weêr een les gekregen. Ze benutte het juiste oogenblik, de les zou de kinderen nu in het hart grijpenom hen er van te doordringen, dat men met het meest eenvoudige verheugd kan zijn en dat weelde geen vereischte is voor geluk. Dat het leven was, zooals je het van uit je binnenste zelf inrichtte. De pas beleefde ervaring spoorde moeder aan, de kinderen op nog eenvoudiger wijze te laten leven, dan ze het tot nu toe gewoon was geweest.     XLIV DOORZETTEN   Onze zesjarige Nan is een wildebras. Het meisje is te zorgeloos. De stemming in het gezin lijdt er evenzeer onder als het kind. Nan is altijd een nummer op het programma van onze ernstige overwegingen.  Nu is zorgeloosheid wel een trek der kinderen eigen, die langzamerhand terecht komt. Maar is een of andere eigenschap meer dan gewoon bij onze opvoedeling aanwezig, dan dienen we daartegen bijzondere maatregelen te nemen.  Bij Nan uit zich de zorgeloosheid in schier al haar handelingen. In een wip is de eerste boterham met al het lekkers opgesmuld. Daarna zit ze vol spijt de leege boterhammetjes te kieskauwen. Ze werpt pardoes haar wassen popje in het heete bad, voor haarzelf bestemd. Tot haar groot verdriet smelten onmiddellijk de trekken uit het aangebeden gezichtje en verdwijnen de roode wangetjes. In een plotselinge liefdesopwelling beurt ze poes van den stoel, die, zijn zonnekoestering verkiezende, het kind snoode krabt. Gaan er van het zusje hoogstens drie boezelaars per week in de wasch, Nan lukt het met veel moeite, ze tot zeven te beperken.  "Maar kijk toch eerst uit," "denk toch eerst na," dit is schering en inslag. Ze ondervindt wel vaak de nadeelige gevolgen van haar verkeerd gedrag. Maar haar diepgaande zorgeloosheid doet haar elk leed weer gauw vergeten. De strijd is zoo moeilijk voor een kind. Toch moet ze veranderen.  Invroolijk trekt het gezin 's morgens naar het pension in Baarn. Voor, een prachtige tuin aan een rustigen weg. Ideaal voor onze wildzangen. We kunnen gemakkelijk het oog op hen houden. We zijn nauwelijks aangekomen of ons vijftal is in frisch buitenornaat aan het stoeien. Levendige Nan niet het minst.  "Pats," daar ligt ze in den eenigen modderplas, dien er te bespeuren valt.Een verstopt gootje, zijwaarts het huis, had haar dat onheilsplekje bezorgd.  "Dat kan ik nu toch heusch niet helpen," jammert ze, angstwekkend.  Om Vaders vacantiestemming niet dadelijk te bederven, trek ik haar schoone kleertjes aan. Dat was 's morgens halftien.  "Daar is de slager! Daar is de slager!" galmt ze even later door den tuin.  "Geef mij maar de mand om naar de juffrouw te brengen." Vol smerige vlekken van het bloederige, vette hengsel, dat ze tegen zich aan had gedrukt, betreurt ze al gauw haar gedienstigheid.  Er volgt een ernstige vermaning van Vader, ende tweede schoone jurk.  Daarna gaat ze met den knecht kersen schudden.  Ze klimt argeloos tegen den boom op en komt van onder tot boven met vochtig mos besmeurd naar beneden. De onvermijdelijke schoone jurk No. 3 wordt haar aangetrokken.  Op het punt van vertrek voor onze groote middagwandeling, ziet ze er zoo schandalig uit, dat ze gewoon belachelijk was.Ze had Broer zijn fiets helpen schoonmaken met olie en pommade.  "En zoo gaat ze mede," zegt Vader streng. Wanhopig snikt het kind het uit.  Doorzetten! Het valt Opvoeders vaak moeilijk. Vooral Moeders. Deze behandeling is Vader, met zijn teeder hart, volkomen toevertrouwd. Hij zorgt er wel voor, een eenzamen weg te kiezen, waar we geen kans hebben iemand te ontmoeten. We mogen het kind niet tegenover vreemden vernederen, als we 't willen opheffen.  De overige kinderen zijn keurig gekleed.  DOOR   Dr. A. ALETRINO,   Priv.doc. I/d Crim. anthrop. a/d Universiteit te Amsterdam.   F. VAN ROSSENAMSTERDAM      _Zeer gewenschte toehoorderessen en toehoorders_,  Ik stel er prijs op, vóór ik aan mijn eigenlijk onderwerp begin, U te verzoeken, wel te willen bedenken, dat ik op het standpunt sta, dat niemand, en dus ook ik niet, het recht heeft zich met de geslachtsdaden van anderen te bemoeien of die te veroordeelen, wanneer door deze niet een van de twee personen, tusschen wie de daad geschiedt, of een derde benadeeld wordt en dat iken ik weet bij ondervinding, door en na het congres voor crimineele anthropologie inte Amsterdam gehouden, waar ik een rapport "Sur la situation sociale de l'uraniste" inzond, hoezeer men geneigd is iemand die over dat onderwerp schrijft of spreekt, verkeerde bedoelingen toe te dichten en verkeerde woorden in den mond te leggengeen propaganda maak voor normale of, zooals men het heeft willen noemen, abnormale geslachtsuitingen, maar dat ik de kwestie alleen uit een humanitair en wetenschappelijk oogpunt bestudeer.  Drie redenen zijn er, waarom ik juist dit onderdeel der natuurwetenschappen heb uitgekozen om hedenavond met U te bespreken, al kan die besprekingom de groote uitgebreidheid van het onderwerpniet dan zeer onvolledig zijn en ik mijom den beperkten tijd, waarover ik kan beschikkenzal moeten bepalen tot het slechts in groote lijnen aangeven der omtrekken en zoovele en belangrijke détails zal moeten laten rusten.  De eerste reden is, dat men er noch op colleges voor juristen, noch op medische colleges, noch op de colleges voor gerechtelijke geneeskunde over spreekt. Is dit, omdat men het onderwerp van te weinig gewicht acht? Of is het uit overmatige kuischheid? Want zoodra er over dit onderwerp wordt gesproken, steekt een, ik zou haast zeggen pathologische, kuischheid haar hoofd op. Als bewijs daarvan diene, dat, toen ik eenige jaren geleden een opstel over het uranisme aan een medisch tijdschrift hier te lande had gezonden, ik het terugontving met een begeleidend schrijven, waarin te lezen stond, "dat de Redactie voor dìt onderwerp geen plaats wilde afstaan". Als een ander bewijs van die kuischheid diene, dat men iemand die over het onderwerp schrijft of spreekt, als iemand betitelt, "die het goed recht van het bestaan van "gruwelen" bepleit". Ik heb het moeten verduren, dat de ministerpresident Kuyper, eertijds zoowel in een zitting van de Eerste, als in een van de Tweede Kamer, coram populo mijn goeden naam aantastte, om wat ik op bovengenoemd congres had gezegd[1], en dat later een onbekend atoom, een zekere heer v. d. Biesen, die mij tot professor verhief, hem in een zitting van de Eerste Kamer die woorden nabazelde![2]  De tweede reden is, dat in den laatsten tijd het vraagstuk meer op den voorgrond is geschoven. Ik behoef U slechts te wijzen op het geval, door de onbescheidenheid van sommige dagbladen met naam en toenaam aan het licht gebracht, van een beeldhouwster, die hier in Amsterdam werkte en die plotseling van sexe is veranderd en nu als beeldhouwer in het buitenland vertoeft; ik behoef U slechts het procesMoltke contra Harden te noemen, dat kort geleden in Berlijn is afgespeeld; ik wil U wijzen op de twee rechtzaken hier in de laatste jaren behandeld, waarbij de aangeklaagde beschuldigd werd onzedelijke homosexueele handelingen met minderjarigen te hebben gepleegd.  De derde reden is, dat ik het van ongemeen groot gewicht voor U vind, dat Gij van het onderwerp op de hoogte zijt. Als rechter kan het U worden opgedragen in zulk een geval te oordeelen. Gij kunt als verdediger worden aangewezen om een beklaagde in zulk een geval bij te staan, evengoed als de geneesheer kan worden geroepen om in zulk een geval hulp en raad te geven. Wanneer ik bedenk in welke moeilijkheid ik zelf heb verkeerd, toenkort nadat ik als geneesheer gevestigd wasde zoon van een mijner patienten tot mij kwam om raad en hulp en ik geheel onvoorbereid wat het onderwerp betreft, gedwongen was hem te helpenhij is dan ook de oorzaak geweest, dat ik met de studie er van ben begonnen en dat ik mij er in heb verdieptdan voel ik het mijn plicht U, als het maar eenigszins kan, voor deze moeilijkheden te vrijwaren en U eenig inzicht in het onderwerp te geven, opdat Gij er misschien later gemakkelijker verder in kunt doordringen.   Men heeft altijd gemeenden zelfs nu nog denken de meeste menschen er niet dieper over nadat het even gemakkelijk is het onderscheid tusschen den homo sapiens masculinus en den homo sapiens femininus te beschrijven, als het door het verschil in kleeding tusschen de beide sexen aangegeven wordt. Dit nu is niet het geval en het is zeer moeilijk, zoo niet onmogelijk, een eigenschap, een eigenaardigheid aan te toonen, die zóó specifiek bij de eene sexe voorkomt, dat zij bij de andere sexe niet te vinden is. Alle eigenaardigheden en eigenschappen, die men tot nu toe als specifiek voor de eene sexe heeft aangezien, vindt men terug of heeft men bij de andere sexe teruggevonden. Hoe meer de onderzoekingen der anthropologen worden uitgebreid, des te meer komt men tot de ontdekking, dat men zich in die eigenschappen heeft vergist of dat men er een te fantastische beteekenis aan heeft gehecht.  De vorm van het bekken b.v. dien men zelfs tot nu toe als een specifiek verschilsteeken tusschen de beide sexen heeft beschouwd, is gebleken niet zoo betrouwbaar te zijn. Men meent, dat een steil, nauw bekken aan den man eigen is, een wijd plat bekken alleen bij de vrouw voorkomt. Verschillende onderzoekers nu hebben aangetoond, dat men bij Arabische vrouwen en bij de vrouwen van sommige wilde stammen, wanneer men haar van achter beschouwt, onmogelijk door den vorm van het bekken kan uitmaken of men een man of wel een vrouw voor zich heeft.[3] De hand heeft een tijdlang als het verschilskenteeken voor man en vrouw gegolden. Pfitzner de anatoom heeft eenige honderdtallen van mannenen vrouwenhanden onderzocht en heeft geen enkel teeken kunnen aangeven, dat niet zoowel aan de vrouwenhand als, in andere gevallen, aan de mannenband eigen kan zijn[4]. Zelfs het ademhalingstypede costaalof borstademhaling bij de vrouw, de buikademhaling bij den manis gebleken, wat de costaalademhaling betreft, door de kleeding en de beschaving te zijn ontstaan en het is bewezen, dat vrouwen van wilde volksstammen een abdominaalademhaling vertoonen, even goed als de mannen.[5]  Wanneer wij dus de eigenschappen en eigenaardigheden van de beide sexen willen bestudeeren, zijn wij gedwongen ons te houden aan wat bij de overgroote meerderheid der beide sexen voorkomt. En dan kunnen wij de verschillende eigenschappen, behalve in de twee groote groepen van primaire en secundaire geslachtskenmerken, verdeelen in vijf afdeelingen:  1e. De plaats waar de bevruchtende cellen gevormd worden: bij de vrouw het ovarium, bij den man de testis.  2e. De gangen en wegen, waarlangs de bevruchtende cellen het lichaam verlaten en naar buiten worden gevoerd: bij de vrouw de tubae, de uterus en de vagina, bij den man de epididymis, het vas deferens en de penis.  3e. De secundaire geslachtskenmerken, die eerst in den puberteitstijd duidelijk zichtbaar worden: bij de vrouw het langer worden van het hoofdhaar, het groeien der borsten en de menstruatie, bij den man de verandering van de stem, het groeien van den baard en het grooter worden van het strottenhoofd.  4e. De verschillende geestelijke en gevoelseigenschappen. De vrouw is o. a. meer intuïtief, zachtmoediger, passief, de man daarentegen logisch, harder, ondernemend e. d.  5e. De vrouw voelt zich geslachtelijk tot den man, de man voelt zich geslachtelijk tot de vrouw aangetrokken.  Het is van het grootste belang, duidelijk voor oogen te hebben, dat elk dier verschilsgroepen haar oorsprong in eenzelfden oeraanleg vindt.  Beschouwen wij de eerste groep iets nader. Wanneer men het menschelijk embryo vóór den dertigsten dag van het intrauterine leven beziet, kan men nog niet uitmaken of het een mannelijk of wel een vrouwelijk individu zal worden. De teeltklieren ontstaan in de buikholte, uit het epithelium, door Waldeyer "kiemepitheel" genoemd, dat naast de oernieren, aan de achterzijde van de buikholte ontstaat. Eerst in de vijfde week kan men door verschillende kenmerken bepalen of de teeltklier een ovarium of wel een testikel zal worden. De ovariën blijven gedurende het geheele leven binnen het lichaam, terwijl de testikels kort vóór of kort na de geboorte buiten de buikholte dalen. Zelfs de kiemcellen zijn identieke vormsels. De kern van de eicel kan men gelijk stellen met den kop, terwijl het plasma van de eicel met den staart van het spermatozoïd kan vergeleken worden.  De tweede groep, de gangen en uitvoerwegen. In de tweede zwangerschapsmaand ziet men twee paar gangen in de buikholte ontstaan, de Wolffsche of oerniergangen en de Müllersche gangen, die naar onder loopen en te samen in de opening van de cloake (waarover straks) eindigen. Wordt het embryo een mannelijk individu, dan ziet men, dat de Wolffsche gangen zich sterk gaan ontwikkelen, terwijl de Müllersche gangen in ontwikkeling achterblijven. De ondereinden der vier gangen vergroeien met elkaar, er komen daaraan twee kleine uitstulpsels te voorschijn: de aanleg voor de latere prostata en de vesiculae seminales is daar. Wordt het individu daarentegen een vrouw, dan blijven de Wolffsche gangen in ontwikkeling achter, de bovenste gedeelten der Müllersche gangen worden de tubae, uit de benedenste, die met de uiteinden der Wolffsche gangen vergroeien, wordt de uterus en de vagina.  Doch ook de uitwendige geslachtsorganen zijn oorspronkelijk hetzelfde gevormd. Vóór de zesde week ziet men aan het ondereinde van het lichaam alleen een spleet, den uitgang van de cloake, de gemeenschappelijke afvoerbuis voor urine en faecaalstoffen. Pas in de tiende week van het intrauterine leven groeit een wand van binnen naar buiten in de cloake en vervormt die tot twee gangen, de eene voor den afvoer van de faecaalstoffen, de andere voor de latere wording van het urogenitaalstelsel. In de zesde week van het embryonaal bestaan, begint zich boven de cloake een knobbeltje te verheffen. In de tweede maand zien wij, dat daarin een spleet ontstaat, die zich richt naar dat gedeelte der spleet van de cloake, waaruit het urogenitaalstelsel zal worden en die zich daarin voortzet. Rondom de spleet welven een paar huidplooien op, terwijl er rondom het geheel een paar welvingen ontwikkelen, de geslachtswrongen.  Wordt het aanstaande individu een vrouw, dan verandert er verder maar heel weinig. Het knobbeltje groeit iets uit en wordt de clitoris, waarom heen zich een huidplooi legt, het praeputium clitoridis, terwijl het vooreinde zich verdikt en tot glans clitoridis wordt. De geslachtsspleet verdiept en verwijdt zich en wordt tot vagina, terwijl de geslachtsplooien die zich verder ontwikkelen tot labia minora, de wrongendoor groote vetvorming uitgegroeidtot labia majora worden. Bij den man is de verandering die intreedt, grooter. Het knobbeltje verlengt zich meer dan bij de vrouw en wordt de penis, de randen van de geslachtsspleet groeien over de spleet heen en vormen de urethra, de geslachtsplooien groeien aaneen, waardoor het scrotum ontstaat, dat de neergedaalde testikels zal opnemen. De verschillende deelen der geslachtsorganen kan men dus met elkaar vergelijken: de clitoris komt overeen met den penis, de ovariën met de testikels, de labia met het scrotum, de uterus met de prostata.  Geschiedt nu echter de groei dier deelen niet zoo regelmatig als wij hierboven hebben aangegeven, maar blijven sommige deelen te vroeg in hun groei staan en groeien andere deelen te ver, dan ontstaat het individu, dat men met den naam "hermaphrodiet" bestempelt.  Deze naam is afgeleid van de namen ~Hermês~ (Hermes), en ~Aphroditê~ (Aphrodité), en is, volgens het verhaal door Ovidius in zijn Metamorphosen meegedeeld, ontstaan, doordat de zoon van Hermes en van Aphrodite zich in de bron Salmeikis baadde, waardoor de bronnymph verliefd op hem werd. Wijl hij haar echter verstootte, smeekte zij de Goden haar met het lichaam van haar geliefde te vereenigen. De goden willigden het verzoek in en daaruit is het tweeslachtig wezen, de "hermaphrodiet", geworden. Geoffroy SaintHilaire definieert het hermaphroditisme als "de werkelijke of schijnbare, geheele of gedeeltelijke aanwezigheid van twee sexen in hetzelfde individu".[6]  Reeds van de oudste tijden is het hermaphroditisme bekend en er is geen godsdienst bijna, waarin niet (bij de polytheïstische) de oppergod of (bij de monotheïstische) de godheid als een androgyne wordt gedacht en voorgesteld. De Persische MithrasMithradienst, de Egyptische Phtha en Isisdienst, hadden de voorstelling van een androgyne godheid. De Japansche god "de geest der aarde" wordt als tweegeslachtige godheid voorgesteld, en zelfs de Noorsche Frigadienst laat de voorstelling van androgynie herkennen. Dat de Grieken zich hun voornaamste Goden, Zeus, Aphrodite en Pan, als androgynen dachten, evenals de Romeinen hun Priapus, bewijzen de kunstvoortbrengselen, die ons van die tijden zijn overgebleven.[7]  Bij de Romeinen had men zeer vreemde opvattingen omtrent hermaphrodieten. Plinius verhaalt van een volk ergens in Afrika, dat geheel uit hermaphrodieten zou bestaan en deelt mee, dat hij zelf getuige er van is geweest, dat een hermaphrodiet willekeurig van geslacht kon veranderen. Bij de Wet der twaalf Tafelen was het den haruspices geoorloofd den hermaphrodiet te dooden, omdat de crimen laesae naturae niet ongestraft mocht blijven en de geboorte van een hermaphrodiet allerlei rampen voor het land voorspelde. Diodorus deelt mee, dat het verschijnen van een hermaphrodiet òf op de aanwezigheid van een God op aarde wijst, die de zachtheid van de vrouw aan de kracht van den man paart, òf dat het een voorspelling inhoudt van groote rampen die over het land zullen komen.[8] Livius vermeldt eenige gevallen, waarin een hermaphrodiet ter dood is gebracht.[9]  Over het algemeen schijnen de Romeinen zich nog al veel met het hermaphroditisme te hebben bezig gehouden. In het Romeinsche recht toch wordt verschillende malen van den hermaphrodiet melding gemaakt. Ulpianus werpt de vragen op, of de hermaphrodiet mag getuigen, of hij het vaderlijk gezag mag uitoefenen, of hij mag erven en vindt een oplossing dààrin, dat hij zegt, dat het er van afhangt welke sexe er in den hermaphrodiet praevaleert.[10] Later zijn de gevoelens tegenover den hermaphrodiet gunstiger gestemd geworden, vooral ten tijde van Nero, wijl deze een zoodanige voorliefde voor hermaphrodieten schijnt te hebben gehad, dat hij zijn wagen bij voorkeur door vier hermaphroditische paarden liet trekken.[11]  Niettegenstaande sommige kerkvaders in de middeleeuwen Jehova als androgyn beschouwden, omdat hij Adam naar zijn evenbeeld had geschapen en deze androgyn moet zijn geweestimmers "creavit Deus eum ad imaginem suam, ad imaginem Dei creavit illum, masculum et feminam creavit eos"bracht men de hermaphrodieten toch ter dood, omdat men meende, dat zij door God gezonden waren om zijn toorn te wreken en dat zij het naderen van rampen voorspelden. Men was van meening, dat de duivel er aan had deelgenomen, wanneer een hermaphrodiet werd geboren en de moeder werd dan ook gestraft, terwijl in sommige gevallen ook de vader niet vrijliep.[12] Bauhinius was nog op het einde van de 16e eeuw van oordeel, dat een hermaphrodiet moest gedood worden, terwijl Riolanus hetzelfde oordeelt in het begin van de 17e eeuw.[13] Later werd men gunstiger tegenover hen gestemd en bepaalde men er zich toe, om hen eenige rechten te ontzeggen. Wanneer een hermaphrodiet wilde huwen en de sexe was onduidelijk, dan werd het aan hem overgelaten een sexe te kiezen en mocht hij volgens die sexe huwen. Veranderen van sexe of geslachtsgemeenschap hebben anders dan naar de gekozene sexe, was niet geoorloofd en werd met den dood gestraft. Bauhinius verhaalt van een hermaphrodieten monnik, die zwanger werd en ter dood werd gebracht en voegt er aan toe: "Mas, Mulier, Monacus, Mundi Mirabile Monstrum."[14] De gevallen van Anne, later Jean, Grandjean en Marie, later Marin, Lemarcis, zijn beroemd geworden. Anne Grandjean was in 1732 in Grenoble geboren en als meisje opgevoed. Toen zij volwassen was geworden, bemerkte zij dat zij eigenlijk een man was, nam den naam van Jean Baptiste aan en trouwde met een vrouw. Toen dat bemerkt werd, veroordeelde de rechtbank hem als "profanateur du Sacrément du Mariage" tot verlies van eer, een lichamelijke straf en levenslange verbanning. Hij werd vrijgesproken maar werd gedwongen om in het vervolg altijd in vrouwenkleeren te gaan en om nooit meer met een vrouw geslachtsgemeenschap te hebben.[15]  Marie Lemarcis, die ook bemerkte, dat zij een man was, zich daarom Marin Lemarcis noemde, en met een vrouw wilde huwen, ontkwam ter nauwernood den dood door ophanging, doordat een voor dien tijd beroemd chirurg, Duval, tegen de expertise van vele anderen, verklaarde dat hij een man was. Hij werd veroordeeld om minstens tot zijn vijf en twintigste jaar vrouwenkleeren te dragen en het werd hem verboden om geslachtelijke gemeenschap met welke sexe dan ook, te hebben.[15]  Ambroise Paré verhaalt hoe hij het heeft bijgewoond, dat een meisje, door het springen over een sloot, plotseling van meisje jongen werd. Het omgekeerde, zegt Paré, dat een jongen een meisje wordt, komt nooit voor, "omdat de natuur altijd er naar streeft het volmaakte te bereiken".[16]  Door de onderzoekingen in de laatste eeuw nu, is het wezen van den hermaphrodiet beter bekend geworden en al weet men nog niet de oorzaak waardoor het hermaphroditisme ontstaat, men weet waardoor het tot stand komt. Wanneer bij een vrouwelijk individu de clitoris te groot wordt, de labia gedeeltelijk of geheel vergroeien en, zooals vele malen het geval is, er een hernia labialis (een breuk in een der labia majora, het afdalen van een darmlis in een der labia majora) bestaat; wanneer bij den man de penis niet de normale grootte bereikt, de beide helften van het scrotum zich niet vereenigen en de plaats der vergroeiing open blijft, de urethra zich eveneens niet sluit (hypospadie), maar zich in de splijting van het scrotum voortzet, wanneer daarbij de testikels niet in het scrotum dalen, maar in de buikholte of in het lieskanaal blijven (cryptorchie), dan heeft men de anatomische afwijking voor zich, die men met den naam van "uitwendig hermaphroditisme" bestempelt.  Al naar gelang van de twee soorten of van de enkele soort van teeltklieren, die in hetzelfde individu aanwezig zijn, terwijl de aard der geslachtsgangen of der uitwendige geslachtsorganen bij datzelfde individu, beiden of een van beiden, wel of niet met den aard dier twee soorten of der enkele soort van teeltklieren overeenkomt, verdeelt men de hermaphrodieten in "ware" en "onechte", onderscheidt men den "hermaphroditus verus" (androgynie, gevallen waarin zoowel testes als ovariën, onverschillig in welk stadium van ontwikkeling, in hetzelfde individu aanwezig zijn, met normale of misvormde uitwendige geslachtsorganen) en den "pseudohermaphroditus", den "hermaphroditus spurius" (wanneer bij ééngeslachtelijke ontwikkeling der teeltklieren, de inwendige en de uitwendige geslachtsorganen of een van beiden het type van het andere geslacht naderen).  Men heeft het hermaphroditismus verus verdeeld in h. v. bilateralis, unilateralis en lateralis, al naar gelang er in de buikholte aan beide zijden een ovarium en een testis te samen zouden voorkomen, of wel een ovarium èn een testis te samen aan de eene zijde en een ovarium òf een testis aan de andere zijde, of ook wel een ovarium aan de eene, een testis aan de andere zij. Theoretisch beredeneerd is een zoodanig voorkomen van herm. ver. natuurlijk mogelijk. In werkelijkheid echter is het bestaan er van nog nimmer vastgesteld en de eenige gevallen, vijf in aantal, van herm. verus zijn die, waarin het voorkomen van een zoogenaamden "ovotestis" is gevonden, het voorkomen namelijk van een teeltklier, waarin zoowel ovariaal als testikulair weefsel door het microscopisch onderzoek kon worden aangetoond. Onder de reeks gevallen van herm. ver. die Neugebauer in zijn werk "Hermaphroditismus beim Menschen" heeft opgeteld, zijn deze vijf de eenige waarbij echt herm. ver. is aangetoond. De overige gevallen zijn niet door een microscopisch onderzoek bewezen gevallen van herm. ver. te zijn geweest, ofschoon men ze er wel voor had gehouden.[17]  Van meer praktisch belang dan ook zijn voor ons de pseudohermaphrodieten. Men kan te doen hebben met een psh. externus, met een psh. internus of met een psh. completus of externus _et_ internus. Bij den psh. internus vindt men, behalve de inwendige geslachtsorganen die bij de sexe van het individu behooren, min of meer ontwikkelde inwendige geslachtsorganen van de andere sexe. Bij den psh. externus zijn de uitwendige geslachtsorganen van het individu zoodanig vervormd, dat men in twijfel kan verkeeren of men met vrouwelijke dan wel met mannelijke uitwendige geslachtsorganen te doen heeft. Bij den psh. completus ziet men de vereeniging van beide bovengenoemde afwijkingen. Men geeft den psh. de sexe, die door de teeltklier wordt aangetoond. Zoo vindt men bij den psh. intern. masc. behalve de testes en de inwendige mannelijke geslachtsorganen, b.v. een min of meer goed ontwikkelden uterus, bij den femininus, behalve de ovariën en de inwendige vrouwelijke geslachtsorganen, b.v. resten van het vas deferens.  Het meest van praktisch belang zijn voor ons de pseudoh. externi, omdat het interne psh. niet gemakkelijk bij het leven kan worden gediagnosticeerd en omdat het interne psh. meestal pas in aanmerking komt, wanneer het externe psh. tot een onderzoek heeft aanleiding gegeven.  Wat den hermaphrodiet of pseudohermaphrodiet betreft, wanneer men hem uit het oogpunt beschouwt van medeburger in de samenleving, zoowel de een als de ander kan zich als gewone, nietmisvormde menschen gedragen en dikwijls vindt men dan ook geen enkel verschil tusschen hun doen en laten en dat van den normaalgevormden. Toch komen onder pseudohermaphrodieten zeer veel geestesstoornissen en verschillende afwijkingen op geestelijk en zedelijk gebied voor. Zonder nog zoo ver te gaan als Debierre, dieterwijl hij den hermaphrodiet en den pseudoh. onder de gedegenereerden rangschikthen in een toestand acht, waardoor zij een of anderen dag alle symptomen van lijders aan een degeneratiepsychose kunnen gaan vertoonen[18], zijn de meeste schrijvers het er over eens, dat het meerendeel der pseudoh.ofschoon onder hen personen gevonden worden, die een uitstekend verstand en een zeer goeden aanleg hebbenover het algemeen, niet zóó ontwikkeld is, als normaalgevormde menschen. De misvorming der teeltklieren en der geslachtsorganen laat wel degelijk haar schadelijken invloed bij hen gelden.[19]  De geslachtsdrift der meeste hermaphrodieten is gering, wat met het oog daarop, dat hun teeltklieren nooit zóó als bij normalen zijn ontwikkeld, niet te verwonderen is. Een enkele uitzondering daargelaten, waarin inderdaad een normale of misschien verhoogde potentie aanwezig is of was, moet men de verhalen der psh. op dat gebied als overdreven betitelen en vooral mededeelingen van psh. dat zij nu eens als man dan weer als vrouw geslachtsgemeenschap hebben gehad of kunnen hebben, meestal als een weinig fantastisch en met zekere restrictie aannemen.  De gevallen, waarin het voor den jurist en voor den medicus van belang is van het hermaphroditisme of van het pseudohermaphroditisme op de hoogte te zijn, zijn de volgende.  Ten eerste de gevallen van zoogenaamde "erreur de sexe", waarin namelijk het individu door een vergissing is ingeschreven bij den burgerlijken stand als behoorende tot de eene sexe en naderhand of op later leeftijd bemerkt, dat hij tot de andere sexe behoort en nu van sexe wil veranderen; 2e. gevallen van vergrijpen tegen de eerbaarheid, 3e. gevallen waarin een huwelijk blijkt te zijn gesloten met een hermaphrodiet en waarin op grond daarvan, dat de vrouw eigenlijk een man of de man eigenlijk een vrouw is, nietigverklaring van het huwelijk gevraagd wordt.  Wat de eerste gevallen betreft, verwijs ik U naar wat ik U heb meegedeeld van de beeldhouwster die nu als beeldhouwer in het buitenland vertoeft en naar de historische verhalen van Marin Lemarcis en Anne Grandjean, die wij zoo even hebben besproken. Omtrent de aanslagen tegen de eerbaarheid wil ik u doen opmerken, dat het b.v. zou kunnen geschieden, dat iemand beschuldigd wordt geslachtelijke gemeenschap te hebben gehad met een vrouw, tegen haar wil of terwijl zij in bewusteloozen toestand verkeert en dat het blijkt, dat deze vrouw een pseudh. masculinus is, een geval van "erreur de sexe". Ook kan ik mij het geval voorstellen, en het is ook geschied, dat een man beschuldigd wordt geslachtsgemeenschap met een vrouw tegen haar wil te hebben gehad en dat het blijkt, dat de verkrachter eigenlijk een vrouwelijke psh. is. Het omgekeerde kan eveneens plaats hebben. Ik herinner mij niet welke schrijver het geval meedeelt, van een vroedvrouw, die beschuldigd werd onzedelijke handelingen te plegen met vrouwen, die zij in haar verlossing had bijgestaan en van wie het bij onderzoek bleek, dat deze vroedvrouw een mannelijke psh. was. En wat de derde categorie aangaat, wil ik u doen opmerken, dat Neugebauer verschillende gevallen, zoowel uit de literatuur als uit eigen praktijk, aanhaalt, waarin de vrouw die wilde huwen of reeds gehuwd was, bij onderzoek bleek een psh. masculinus te zijn, die door een "erreur de sexe" als vrouw was opgevoed. Het is nog niet zoo heel lang geleden, dat ik vernomen heb, dat een gynaecoloog hier in Amsterdam, een dame op zijn spreekuur ontving, die hem kwam consulteeren over de vraag of zij kinderen kon krijgen. Zij was al eenige jaren getrouwd en zij en haar man waren zeer gelukkig, alleen ontbrak aan hun geluk dat zij geen kinderen hadden. Bij onderzoek bleek het den gynaecoloog, dat hij met een mannelijke psh. te doen had, met een geval dus van "erreur de sexe". Hij is zoo verstandig geweest, die "dame" met vage troostwoorden naar huis te zenden en haar niet het geheim van haar sexe te openbaren, om niet twee menschen, die heel gelukkig waren, ongelukkig te maken. Of de openbaring hem iets zou hebben gebaat, staat te bezien. In bijna alle gevallen die Neugebauer meedeelt, zijn de mannelijke psh. tòch als vrouw gehuwd en hebben met hun man, die al of niet van hun toestand afwist, een zeer gelukkig leven geleid. Neugebauer deelt mede, dat het hem ettelijke malen is geschied, dat, wanneer hij den persoon op de erreur de sexe opmerkzaam maakte, groot verdriet en onwil om van sexe te veranderen het gevolg van zijn waarschuwing waren. Weinige maar stemden in een verandering toe. In hoeverre bij de erreur de sexe de opvoeding invloed heeft gehad, kan men niet goed bepalen. Moll ontkent dien grooten invloed van de opvoeding op het sexueele leven of liever op het zich man of vrouw voelen en zegt dat een of anderen dag de ware sexe wel te voorschijn komt, tegen de verkeerde opvoeding in.[20] Neugebauer is van tegenovergesteld oordeel en haalt eenige gevallen aan, waarmee hij zijn opvatting bewijst.[21] Zeker is het, dat sommige gevallen bekend en beschreven zijn, waarin, niettegenstaande de verkeerde opvoeding, de echte sexe toch de overhand nam, terwijl er andere voorbeelden zijn, waarin dat niet heeft plaats gehad. Het is waarschijnlijk de kwestie en het hangt er van af, in welke mate ontwikkeld de secundaire psychische geslachtskenmerken van de eene of van de andere sexe al of niet aanwezig zijn.  Evengoed nu als er verwisseling om zoo te zeggen der primaire geslachtskenmerken van de eene sexe naar de andere kan plaats vinden, kan hetzelfde ook geschieden met de secundaire geslachtskenmerken.  De borsten, die in het algemeen goed ontwikkeld alleen bij vrouwen voorkomen, terwijl de man slechts rudimentenin ontwikkeling achtergeblevenborsten vertoont, kunnen bij den man groeien en het klierweefsel kan bij den man dermate ontwikkelen, dat de functie van het mammaweefsel aan die van de vrouwelijke borst gelijk wordt. In de gevallen nu, waarin het borstklierweefsel bij den man even sterk als bij de vrouw ontwikkeld is, heeft men te doen met wat men betitelt met den naam van "gynaecomastie". Er zijn verschillende gevallen bekend, waarin de man de functie van de vrouw overnam en in plaats van deze, den zuigeling zoogde. In het bekende werk van PlossBartels "Das Weib", komen eenige zoodanige gevallen vermeld voor, onder andere een door Alexander van Humboldt meegedeeld en een door Bernard van Ornstein.[22] Darwin verhaalt van een neger, die zijn kind de borst gaf en Geijll, de gynaecoloog, die vroeger te Dordrecht praktiseerde, haalt verschillende gevallen aan, waarin òf de afgescheiden vloeistof uit de mannenborst aan een microscopisch onderzoek is onderworpen en waardoor is vastgesteld, dat de vloeistof inderdaad melk was, òfen deze gevallen door hem aangehaald, zijn door Volkmann, Israel, Stieda en Gruber te boek gesteldhet mammaweefsel den bouw vertoonde van dien der vrouwenborsten.[23]  Ook in den haaren baardgroei vindt men die verwisseling. Ofschoon het algemeen is, dat baard en snor alleen bij mannen voorkomen, zijn er ettelijke gevallen bekend, waarin vrouwen een even sterkontwikkelden baard droegen als een man. Bérillon te Parijs, heeft in een boek "Les femmes à barbe" al de gevallen verzameld, die bekend zijn van vrouwen met baarden. Twee "précieuses" uit de 17e eeuw, Madame Pilou en Madame Cornual, waarover in de Mercure de France van het jaareen uitstekend opstel is verschenen[24], waren bekend om hun mannelijken haartooi.  Wij behoeven er niet op te wijzen, dat een verwisseling in stemklank, een diepe stem bij de vrouw en een hooge stem bij den man, dikwijls voorkomt. Bij den man heeft in de puberteit een verandering in zijn stemgeluid plaats; hij krijgt, zooals het genoemd wordt "den baard in de keel", zijn stemgeluid wordt dieper. Ettelijke gevallen zijn er bekenden men behoeft maar rondom zich te luisteren om het zelf op te merkenwaarin mannen een hooge vrouwenstem behouden, terwijl vrouwen een stemgeluid laten hooren, dat aan dat van een man doet denken.  Zelfs in de twee meest eigenaardige uitdrukkingen van de psyche, in het handschrift en in den gang, vindt men die verwisseling. Hoevele mannen hebben niet een handschrift, dat aan dat van de vrouw doet denken, terwijl vrouwen een handschrift vertoonen, dat zóó sprekend op dat van een man gelijkt, dat men er zich zeer gemakkelijk in vergist.  Even goed echter als die verwisseling plaats heeft in de primaire en in de secundaire geslachtskenmerken, kan een verwisseling voorkomen in de laatste groep der geslachtskenmerken, in de groep waarin wij de geslachtsrichting hebben gerangschikt, namelijk dat de vrouw zich tot den man en de man zich tot de vrouw geslachtelijk voelt aangetrokken. Het kan geschieden, dat juist het omgekeerde plaats heeft en dat de man geslachtelijk voor den man, de vrouw geslachtelijk voor de vrouw voelt. Waar dit het geval is, hebben wij te maken met de groote groep van menschen, diezooals Marc André Raffalovich zegt"dès leur jeunesse, avant la puberté, sont portés spontanément, sentimentalement, sensuellement, sexuellement, amoureusement, intellectuellement vers d'autres individus du même sexe"[25], met de homosexueelen, de urningen, de uranisten.  De naam "homosexueel" is afgeleid van het Grieksche ~homoios~de gelijke en het latijnsche "sexualis", in tegenoverstelling met hen, die zich tot personen van de andere sexe voelen aangetrokken en die "heterosexueelen" worden genoemd, dat is afgeleid van het grieksche "~heteros~"de een van twee en het latijnsche "sexualis". Het woord "urning" door de Franschen vermooid tot "uranist", is het eerst door Numa Numantius gebruikt, het pseudoniem van Karl Heinrich Ulrichs, en is afgeleid uit een plaats in het Symposion van Plato. De Grieken onderscheidden twee Aphrodités, de oudste geboren uit Zeus en Dione was de Aphrodité pandémos, de jongsteAphrodité uraniais geboren uit het zeeschuim, dat rondom het geslachtsorgaan van Zeus opspatte, toen het door den jongste der Titanen, Kronos, was afgesneden en in zee geworpen en is ontstaan zonder dat een vrouw aandeel in haar wording heeft gehad. De Eros pandémos is de liefde waarmede alle menschen beminnen, terwijl die van Urania, waaraan geen vrouw heeft deel gehad, de liefde van mannen tot mannen is. De liefde van mannen voor mannen heet "paederastie", die van vrouwen voor vrouwen "tribadie", welke namen dikwijls verkeerdelijk voor de geslachtsdaad worden gebruikt. De geslachtsdaad tusschen mannen heet "pedicatie", die tusschen vrouwen "amor lesbicus", terwijl de spiritueele liefde tusschen mannen den naam "amor platonicus", die tusschen vrouwen dien van "amor sapphicus" draagt.  Ik zal in de volgende bladzijden voornamelijk van den mannelijken homosexueel, van den uranist spreken, omdat van dezen het meeste bekend is en omdat de vrouwelijke homosexualiteit nog niet zoo grondig is bestudeerd, al komt deze waarschijnlijk in even groote mate als de mannelijke voor.  Even wil ik de opmerking maken, dat men wel moet onderscheiden tusschen den uranist en hem die homosexueele geslachtsdaden doet. De uranist doet wel homosexueele geslachtsdaden, maar blijft altijd uranist, dat is iemand die zich geslachtelijk uitsluitend tot personen van zijn eigen sexe voelt aangetrokken, terwijl hij die homosexueele daden doet zeer goed een heterosexueel kan zijn. Homosexueele daden plegen en uranistzijn is niet hetzelfde en er ligt een hemelsbreed verschil tusschen den heterosexueel, die door gebrek aan vrouwen (in pensionaten, op schepen, in gevangenissen waar de gevangenen gemeenschappelijk zijn opgesloten enz. enz.), uit winstbejag (prostitutie) of uit vriendschap, homosexueele daden met een homosexueel of zelfs met een anderen heterosexueel pleegt en den echten uranist. De eerste toch zal, wanneer de gelegenheid weer daar is, tot het heterosexueel geslachtsverkeer teruggaan, zijn ware natuur weer laten gelden, terwijl de ander, die ook zijn ware natuur laat gelden, homosexueel zal blijven.  Homosexueel geslachtsverkeer, hetzij dan door echte uranisten of door heterosexueelen, is al van de verste oudheid bekend. De godsdienstplechtigheden voor Baäl gingen gepaard met homosexueele geslachtsuitingen, evenals de plechtigheden bij den dienst van Isis. Lydië, Syrië, Perzië waren bekend om het homosexueel geslachtsverkeer, dat daar inheemsch was en het is waarschijnlijk daarop, dat Paulus in zijn waarschuwing tegen den omgang met deze volken doelde. Jezus had waarschijnlijk den uranist op het oog, toen hij (Mattheüs 19:12) sprak: "En er zijn gesnedenen die alzoo uit huns moeders lichaam geboren wordenbegrijpe wie het kan". Bij de Joden was de homosexueele geslachtsuiting strafbaar. In Leviticus 18:22 staat geschreven: "Bij een man zult gij niet liggen met vrouwelijke bijligging, want het is een gruwel", terwijl in Leviticus 20:13 staat: "Wie bij een manspersoon zal hebben gelegen met vrouwelijke bijligging, zij hebben beide een gruwel gedaan en zullen gedood worden, hun bloed kome over hen". Herodotus en Hippocrates beschrijven de verschijnselen van een ziekte die bij de Scythen voorkomt, de Scythenziekte, ~thêleia nousos~, genaamd, waarbij de mannelijke personen al de eigenschappen van een vrouw kregen en niet meer in staat waren om voort te planten.[26] Dat het homosexueel geslachtsverkeer bij de Grieken inheemsch was, bewijzen de legenden van Zeus en Ganymedes, de overlevering van de verhouding tusschen Socrates en Alcibiades. Ja, zoodanig was het homosexueel geslachtsverkeer in de Grieksche maatschappij ingeweven, dat de geneesheeren, wanneer zij den eed zwoeren, beloofden, in welk huis zij ook kwamen, dit alleen te zullen doen voor het heil van de zieken "en zich te zullen onthouden van wellustige daden op de lichamen der vrouwen en der mannen, zoowel vrijen als slaven".[27] Wat het Romeinsche Rijk betreft, heeft Petronius ons beschrijvingen van het dagelijksch leven der Romeinen nagelaten, waaruit duidelijk blijkt hoezeer het homosexueel geslachtsverkeer daar gewoonte was. Caesar, dien wij als een geheel ander man zien, naar wat wij over hem hebben geleerd in "de Bello Gallico", was bisexueel en werd "de man van alle vrouwen en de vrouw van alle mannen" bijgenaamd. Nero's homosexualiteit en zijn verhouding met den vrijgelatene Rufus zijn bekend, terwijl de uitspattingen van Heliogabalus, die als zonnepriester zich bij voorkeur in vrouwelijke kleêren vertoonde, door verschillende schrijvers vermeld zijn. De verhouding van Hadrianus met Antinous, den prachtiggevormden jongeling, over wiens dood altijd een geheimzinnige sluier is gebleven, is te dikwijls genoemd, dan dat ik er nog melding van behoef te maken.  Ik wil hier en daar een greep uit de geschiedenis doen, en ga over tot de middeleeuwen. In het werk van Karl Julius Weber, "Das Pabstthum und die Päbste", lezen wij van de homosexueele daden die in de kloosters in de middeleeuwen werden gepleegd, niettegenstaande het telkens herhaald verbod en de straffen er op gesteld. Paul Zacchias en Ludovicus Claepius hebben hoofdstukken in hun werken gewijd aan den "Crimen sodomiae" en men vindt elders verhaald, hoe in den tijd der minnestreelen, niettegenstaande de schijnbaar groote vereering voor de vrouw, homosexueele handelingen naast die vereering voorkwamen. Vorstelijke personen zijn uranist geweest. Wij noemen Jakobus den eerste van Engeland en Eduard den derde. Aan het Fransche Hof waren homosexualiteit en homosexueele geslachtsdaden zoo gebruikelijk en zoo ingeweven, dat Elisabeth Charlotte, de schoonzuster van Louis Quatorze aan de keurvorstin Sophie schreef: "wie zijn kind lief heeft, moet het niet aan het Fransche hof sturen. De daden waarom Sodom en Gomorrha zijn verwoest, zijn niets, vergeleken bij de schandelijkheden die hier geschieden. Mannen leven met mannen, vrouwen leven met vrouwen en behalve de koning, de koningin en de Dauphin, is hier niemand te vertrouwen". De homosexueele daden en het uranisme, gepaard met verregaande effeminatie, van den broer van Louis Quatorze, van Philippe, Duc d'Orléans, waren algemeen bekend, evenals zijn verhouding met den Chevalier de Lorraine en den Marquis d'Effiat. Trouwens hij had een voorganger gehad in Hendrik den derde die, psychosexueel hermaphrodiet, na eerst een heterosexueele liefde te hebben gevoeld voor Marie de Clèves en andere vrouwen, zich later als homosexueel deed kennen.[28] Duitschland is niet vrij gebleven wat zijn vorsten betreft. Frederik de Groote en zijn broeder Heinrich waren uranisten, evenals Rudolph de tweede van Habsburg, een feit dat Heine in zijn Schlosslegende, die men alleen in de oude Hamburgsche uitgaven vindt en die men uit de latere uitgaven heeft verwijderd, heeft bezongen en die een van de redenen is geweest, of er zeker toe heeft bijgedragen, dat men hem uit Duitschland heeft verbannen. Van de latere Europeesche vorsten wil ik alleen Ludwig den 2e van Beijeren noemen, den krankzinniggeworden uranist, aan wien wij het te danken hebben, dat de muziek van Wagner is bekend geworden[29], terwijl ikuit vrees dat ik misschien wegens majesteitsschennis zou vervolgd wordende namen van tegenwoordig levende vorstelijke personen liever wil verzwijgen.  Ook onder geleerden vindt men uranisten. Winkelmann, de vriend van Goethe, was uranist en werd te Triëst door Arcangeli, met wien hij in een homosexueele verhouding leefde, vermoord. Johannes v. Müller was uranist, even als de schrijver Grillparzer en de dichter August v. Platen.[30] Michel Angelo was uranist, al wil men ook beweren, dat hij wel degelijk een vrouwenliefde in zijn leven heeft gehad, de liefde van Vittoria Colonna. Behalve zijn sonnetten, dieal is het geen onomstootelijk bewijser voor pleiten, was zijn omgang en zijn verhouding tot Thomaso de Cavalieri van dien aard, dat de waarschijnlijkheid voor zijn homosexueel voelen een zeer groote is. Ook bij latere artiesten vindt men uitgesproken uranisme. Oscar Wilde was uranist, wat hem het proces heeft op den hals geschoven, dat zijn veroordeeling tengevolge heeft gehad, een proces dat als een der grootste schandalen in de historie der Engelsche rechtspleging zal blijven bestaan.[31] Van Walt Whitman[32] zegt men, dat hij uranist was, ofschoon er in den laatsten tijd stemmen opgaan, die het tegendeel volhouden.[33] Paul Verlaine, de poète maudit, was bisexueel en heeft, iets wat van algemeene bekendheid is, een homosexueele verhouding met Arthur Rimbaud gehad.[34] Onder de krijgslieden kan ik U le grand Condé noemen en generaal Mac Donald, die zich in den Boerenoorlog heeft onderscheiden en den naam van "fighting Mac" heeft gekregen.[35] Wanneer ooit een regeering zich huichelend en verachtelijk heeft gedragen, is het de Engelsche geweest, die zelfs geweigerd heeft, nadat Mac Donald om zijn uranisme in den dood was gejaagd, zijn begrafenis met militaire eer te laten plaats hebben. En ten laatste is het nog niet zoolang geleden, dat men zou vergeten hebben, dat Krupp,[36] de groote industrieel, zich van het leven heeft beroofd, omdat hij uranist zijnde, voor de vervolgingen waarmee paragraafhem bedreigde, bevreesd was.[37] Het zou mij gemakkelijk vallen deze lijst met nog vele namen te vergrooten.  Ofschoon er reeds in de geschriften van Restif de la Bretonne[38], in die van Casanova[39], in die van Montesquieu[40] en die van Voltaire[41] van de homosexualiteit en van het uranisme wordt melding gemaakt, duurde het tot het einde van de 18e eeuw, voordat de aandacht van de geleerden op het onderwerp werd gevestigd. Meiners[42] was de eerste, die een aantal feiten verzamelde en die te boek stelde, waaruit men over het uranisme en de homosexualiteit eenigszins op de hoogte kon komen. Niettegenstaande na hem Ehrenberg[43], Brière de Boismont[44], Hössli[45], Michéa[46] en anderen over het onderwerp schreven, ging het vraagstuk onopgemerkt aan de aandacht voorbij en was het Casper, de Duitsche gerechtelijkgeneeskundige, die in het jaarde kwestie weer ter sprake bracht.[47] Merkwaardig mag men het noemen, dat waar Casper reeds toen verkondigde, dat homosexualiteit en uranisme niet altijd de gevolgen zijn van zedebederf en van onzedelijkheid, de tegenovergestelde opvatting door de jaren heen, niettegenstaande de tegenwerpingen van den kant der nieuwere onderzoekers ingebracht, tot nu toe heeft stand gehouden. Weer geraakte het vraagstuk op den achtergrond, totdat in het jaarof omstreeks dien tijd v. KrafftEbing zijn beroemd werk "Psychopathia sexualis" in het licht gaf. Kort vóór hem, had de Hannoversche assessor Karl Heinrich Ulrichs, onder het pseudoniem Numa Numantius, reeds in het jaar de eerste brochures van de reeks van twaalf, over het uranisme het licht doen zien, waarin hij het eerst den naam urning gebruikte.[48] Behalve dat Ulrichs op den juristendag te München, waar hij zijn opvattingen over het vraagstuk wilde verkondigen, bijna van het spreekgestoelte werd gesleurd en men het hem door kabaal en fluiten onmogelijk maakte om zijn redevoering ten einde te brengen, werd er niets gedaan om het vraagstuk dieper te doorgronden. Na v. KrafftEbing echter, en door zijn werk, was de aandacht voor goed op de kwestie gevestigd en weldra verschenen er in Duitschland, even als in Frankrijk mededeelingen over gevallen van homosexualiteit en uranisme. Toch bleef een geregeld doorgevoerde studie nog uit, niettegenstaande Albert Moll zijn boek over "Konträre Geschlechtsempfindung" had geschreven. Door het oprichten van het "Wissenschaftlichhumanitäre Comitée" in het jaardoor Dr. Magnus Hirschfeld te Berlijn, dat ten doel heeft de geslachtelijke tusschentoestanden en vooral de homosexualiteit te bestudeeren, werd de aandacht voor goed op het vraagstuk gevestigd, vooral ook omdat een van de eerste daden van het Comitée was, een petitie tot de Regeering te richten, waarbij verzocht werd, paragraaf de zoogenaamde "urningenparagraaf", uit het strafwetboek te verwijderen. Deze paragraaf toch, hebben wij gezien, stelt de geslachtsuitingen tusschen mannen strafbaar en geeft tot niet anders dan tot chantage aanleiding, terwijl er tevens een groote onbillijkheid in ligt opgesloten, omdat wel de geslachtsdaden tusschen mannen, maar niet die tusschen vrouwen worden strafbaar gesteld.  Door het optreden van het Wissenschaftlichhumanitäre Comitée werd, om zoo te zeggen, de betoovering gebroken, waarin het onderwerp scheen te zijn bevangen en van alle kanten, zoowel in Duitschland als in andere landen, zagen de werken over uranisme en homosexualiteit het licht. In Duitschland waren het o. a. Näcke, Fuchs, Karsch, Iwan Bloch, v. SchrenckNotzing, Benedikt Friedländer, om maar enkele te noemen, die hun onderzoekingen en hun opvattingen omtrent het vraagstuk het licht deden zien. In Engeland begon Havelock Ellis een studiereeks over het normale en het afwijkende geslachtsleven, een boekenrij dieom de merkwaardigheid dient het vermeld te wordenvertaald in het Duitsch en in Duitschland verschijnen moest, omdat de schrijver in het prude Engeland geen uitgever voor werken, over een dergelijk onderwerp handelend, kan vinden. In Frankrijk waren het Chevalier, Laupts (een pseudoniem, zooals hij mij meedeelde, omdat hij onder zijn eigen naam over dit onderwerp niet durft schrijven, uit angst zijn betrekking te zullen verliezen), Laurent, Lacassagne, Raffalovich (Marc André); in Italië Penta, die de Archivio di Psychopathie sessuali uitgaf, waarvanjammer genoegmaar één jaargang het licht heeft gezien, terwijl in ons land, behalve een opstel van mijn hand in de Psychiatrische en neurologische bladen van het jaar 1891[49] het werkje "Ongekend leed" en "Het Uranisch gezin" van Dr. v. Römer,[50] met het reeds genoemde rapport op het congres voor crimineele anthropologie in het jaar 1901[51] en een brochure die ik onder het pseudoniem "Karl Ihlfeld" heb geschreven,[52] het licht zagen. Een vertaling van het boekje van Wirz "Der Uraniër vor Kirche und H. Schrift"[53], alsmede een vertaling van het werk van Hirschfeld "Ursache und Wesen des Uranismus"[54] zijn daarna in Holland uitgegeven.  Gaan wij na welke opvattingen er over het uranisme en over de homosexualiteit heerschen, dan zien wij, dat vier opvattingen voornamelijk om den voorrang strijden.  De eerste opvatting is die, dat uranisme, dat homosexualiteit een gevolg is van een onzedelijk leven, van zedenbederf, van overprikkeling op geslachtelijk gebied, dat uranisme verkregen wordt door slecht voorbeeld, door verleiding en dat zij, die zich gedurende hun leven hebben te buiten gegaan aan heterosexueele geslachtsuitingen, eindelijk tot homosexueele daden hun toevlucht nemen, om aan hun behoefte naar nieuwe prikkels te voldoen. Deze opvatting van "verkregen uranisme" nu wordt door niemand meer gehuldigd, die zich ook maar eenigszins in de studie van het onderwerp heeft verdiept en alleen zij, die niets van het onderwerp weten en zich niet de moeite willen geven om het te bestudeeren, maar die zich tevreden stellen met steeds maar anderen na te praten, houden nog aan die opvatting vast.  Dat die opvatting in de wereld is gekomen en blijft bestaan, is niet te verwonderen. Men dacht en denkt aan de uitspattingen gedurende de décadence van het Romeinsche Rijk, waarin homosexueele geslachtsdaden gewoonte waren, maar vergeet er bij dat de heterosexueele uitspattingen toen ter tijd evenzeer een enormen omvang hadden aangenomen. Trouwens wij weten betrekkelijk zeer weinig van de Romeinsche maatschappij in dien tijd af, al kennen wij ook de verhalen van Petronius en anderen en zeker is het voor ons onmogelijk uit te maken, of de homosexueele geslachtsdaden ons uit dien tijd vermeld, de daden van echte uranisten waren of daden door mannelijke prostitués of andere heterosexueelen gepleegd. Een bewijs echter tegen de meening, dat het uranismeen zelfs dat het plegen van homosexueele geslachtsdadenaltijd een gevolg van depravatie, van zedenbederf en van decadentie moeten zijn, is dat in den tijd van Pericles, in den bloeitijd van Athene, in de gouden eeuw, het homosexueel geslachtsverkeer in Griekenland om zoo te zeggen algemeen was.  Dat de opvatting, dat uranisme en homosexualiteit een gevolg van uitspattingen op geslachtelijk gebied zijn, is ontstaan en bestaan blijft is te begrijpen. Men heeft de gevallen gezien van beginnende ouderdomskindschheid, van beginnende dementia paralytica e. d., waarbij zich dikwijls in het begin ethische en moreele defecten openbaren, waarbij zoo dikwijls een gebrek, een verkeerde handeling op zedelijk gebied de eerste aanduiding van de ziekte is, en heeft daaruit het besluit meenen te mogen trekken, dat deze handelingen het gevolg waren van vroegergepleegde uitspattingen en overprikkelde zinnelijkheid. Wij weten echter, dat het plegen van homosexueele geslachtsdaden volstrekt niet gelijk mag gesteld worden met uranisme en dat het plegen van homosexueele geslachtsdaden ook een gevolg van geestesstoornis kan zijn. Psychiaters kunnen getuigen, hoevele malen in de gestichten lijders aan dementie, of lijders aan andere psychosen, op het plegen van dergelijke daden betrapt worden.  En nog een oorzaak is er, waardoor men tot deze depravatieopvatting is gekomen. Men heeft gevallen gezien van zoogenaamde "tardieve homosexualiteit", het opkomen van homosexueele geslachtsgevoelens op een zekeren leeftijd, vóór welken de persoon uitgesproken heterosexueel was. Dit verschijnsel dat nog niet goed bestudeerd en zeker nog niet verklaard is, komt meer voor dan men oppervlakkig zou meenen en de meeste gevallen, waarin men er van spreekt, dat iemand na een leven van heterosexueele uitspattingen homosexueel is geworden, berusten op het plotseling of langzamerhand te voorschijn komen van deze tardieve homosexualiteit. Trouwens in sommige gevallen kan de heterosexualiteit evenzoo tardief optreden. Mij is een geval bekend van een jongen man, die tot zijn vier en twintigste jaar uitgesproken en zeer duidelijk homosexueel was, die een of meer homosexueele verbintenissen heeft gehad en niet anders dan homosexueel aan zijn geslachtsdrift kon voldoen, en die langzamerhand zijn geslachtsrichting heeft voelen veranderen en nu reeds eenige jaren uitgesproken heterosexueel voelt. Zoowel de heterosexualiteit als de homosexualiteit echter zijn in die richting nog te weinig onderzocht en de heterosexualiteit wel het minst, zoodat men over deze kwestie nog geen zeker en nauwkeurig oordeel kan vellen. Een zekerheid echter is, dat die vorm van tardieve homosexualiteit bestaat en bestaan kan.  Wat nu echter tegen die onzedelijkheidsopvatting en tegen de meening, dat homosexualiteit door slecht voorbeeld en door omgang met homosexueele, onzedelijke individuen kan verkregen worden, spreekt, is dat het omgekeerde nooit nog is gezien. Wanneer het waar is, dat men na heterosexueele uitspattingen er gemakkelijkdoor behoefte naar overprikkelingtoe komt, om homosexueele geslachtsdaden te doen, dan moet het ook kunnen dat een homosexueelten gevolge van oververzadiging door homosexueele geslachtsdadenzijn toevlucht tot heterosexueele geslachtsdaden gaat nemen. Iets dergelijks nu is nog nooit opgemerkt en in de geheele literatuur over het uranisme en over de homosexualiteit is daarvan geen enkel voorbeeld te vinden, terwijl toch onder de homosexueelen even goed als onder de heterosexueelen losbollen en onzedelijke individuen worden gevonden! Te wenschen ware het wèl, dat het zou kunnen, dat men door overdadige heterosexueele uitspattingen homosexueel kon worden. Dan toch zou het omgekeerde ook het geval zijn en zou er een prachtig geneesmiddel gevonden zijn, om den homosexueel van zijn, door de maatschappij zoo verachte, neigingen te genezen. Tot nog toe echter heeft men nog niet kunnen ontdekken, of een zoodanige genezing of verandering bij een gedepraveerden homosexueel heeft plaats gehad.  En wat eveneens pleit tegen de opvatting, dat homosexualiteit kan verkregen worden, is dat waar de onanie zóó verbreid is, het percentage homosexueelen zoo betrekkelijk klein is en blijft. Volgens de meening van Rohleder[55] toch gaatvan het mannelijk geslacht zich in zijn jeugd aan onanie te buiten en een groot percentage daarvan pleegt, gedurende langer of korter tijd, mutueele onanie. Andere schrijvers achten het percentage niet zoo hoog, maar zijn het er toch over eens, dat het cijfer tamelijk groot is. Wanneer nu door homosexueelen omgang homosexualiteit verkregen zou kunnen worden, dan zouden zeker meer mannen dan nu homosexueel worden. Het percentage toch der homosexueelen is, zooals wij straks nog nader zullen bespreken, niet meer danEn wat wel het meeste er tegen pleit, dat homosexualiteit zou kunnen verkregen worden, is, dat het zoovele malen gebeurt en gebeurd is, dat bij heterosexueelendie in hun jeugd gedurende zeer langen tijd met een homosexueelen vriend een homosexueele verbintenis hebben gehad, hetzij uit vriendschap of omdat zij het niet wilden weigeren, of omdat zij meenden dat dat de ware en eenige vriendschapsen liefdesuiting is, onbekend met hun voelen en hun zielop een gegeven tijdstip hun ware gevoel wakker wordt en dat hun heterosexualiteit begint te spreken, zoodat zij de homosexueele verbintenis afbreken en een huwelijk met een vrouw sluiten uit liefde en uit heterosexueel gevoel. Wanneer homosexualiteit en uranisme zouden kunnen verkregen worden, dan zeker zou men onder die heterosexueelen toch menschen moeten aantreffen, die door hun homosexueelen omgang homosexueel of uranist zijn geworden. Zoo iemand, dan zijn zij wel in de gelegenheid geweest om van geslachtsrichting te veranderen.  Nogmaals, geen der onderzoekers, die zich ernstig met het vraagstuk heeft bezig gehouden of zich er nog in verdiept, huldigt de onzedelijkheidsmeening en alleen zij, die niets van het onderwerp weten of er niet of maar ten halve van op de hoogte zijn, houden nog aan deze opvatting vast.  Een tweede opinie is, dat homosexualiteit, dat uranisme een uitvloeisel is van een stoornis in de geestvermogens van het individu, dat uranisme een psychopathie is.  Tot een zekere hoogte is v. KrafftEbing de schuld, dat deze opvatting ontstaan is en zich verbreid heeft. Hij toch is de eerste geweest, die van "psychopathia sexualis" heeft gesproken. En wel hadden Jolly en Moeli gelijk, toen zij in een zitting van de "Gesellschaft für Psychiatrie und Nervenheilkunde" te Berlijn, toen de benaming en het onderwerp, door v. KrafftEbing ingeleid, ter sprake kwam, de vrees uitten, dat men door dezen naam een verkeerden indruk zou krijgen en dat daardoor de opvatting der monomanieën, die met moeite was losgelaten, weer in de gedachten zou komen.[56] Het is geschied zooals Jolly en Moeli hebben gevreesd en niettegenstaande v. KrafftEbing later zijn eigen opvatting, als zou het uranisme een psychopathie zijn, heeft tegengesproken en in het derde deel van het Jahrbuch für sexuelle Zwischenstufen heeft bekend, dat hij zich heeft vergist en dat uranisme zich kan voordoen bij volkomen intactheid der geestvermogens, is de meening bij het publiek en bij het grootste deel der geleerden, dat geen kennis heeft genomen van den omkeer van v. KrafftEbing, blijven bestaan.[57]  Te verwonderen is het niet, dat v. KrafftEbing tot zijn opvatting kwam. Hij toch bestudeerde de afwijking bij de patienten in zijn krankzinnigengesticht, bij wiezooals wij reeds hebben opgemerkthomosexueele geslachtsdaden als uiting van hun geestesstoornis tamelijk dikwijls voorkomen. De psychiaters, die op zijn voetspoor het onderwerp eveneens bij de patienten in de gestichten bestudeerden, meenendzooals tegenwoordig nog maar steeds het geval isdat het onderwerp op het gebied van den psychiater en niet op dat van den gewonen geneesheer behoort (de gewone geneesheeren, nietspecialisten, zijn van eenzelfde opinie), moesten wel tot een zelfde conclusie komen. Zij, evenmin als v. KrafftEbing het had gedaan, dachten aan de onwillekeurige selectie die zij instelden, niet denkend aan het aantal uranisten dat niet in krankzinnigengestichten ennormaal van geestvermogenswel in de maatschappij verkeert en nooit de gedachte krijgt om zich tot een psychiater te wenden. Waarom toch zouden zij dat doen? Geestelijk en wat hun ziel betreft, voelen zij zich geheel normaal en wanneer zij eenmaal op de hoogte van hun geslachtsverschil zijn, is er geen enkele reden voor hen zich tot een psychiater om raad en hulp te wenden. Dit groote aantal uranisten en homosexueelen nu, hebben v. KrafftEbing en de psychiaters over het hoofd gezien en dit zien de meeste psychiaters nog altijd over het hoofd en het is zeer waar wat Näcke zegt, namelijk, dat "wat psychiaters, neurologen en gerechtelijkgeneeskundigen van homosexueelen onder de oogen komt, meestal abnormaal is, maar dat men dit daarom niet in algemeenen zin mag toepassen. Deze artsen zijn daarom in zake homosexualiteit meer of minder incompetent, wijl zij juist de duizenden urningen, die gewoon in de maatschappij leven, niet kennen".[58]  Wanneer men nu, behalve de verbeterde uitspraak van v. KrafftEbing zelf, de uitspraken van de competente onderzoekers op dit gebied nagaat, de uitspraken van Hirschfeld, die minstensuranisten heeft onderzocht, van Fuchs, van Näcke, Bloch, v. SchrenckNotzing, dan ziet men dat geen van hen het oordeel dat uranisme een psychopathie is, is toegedaan. Noch Lacassagne, noch Havelock Ellis, noch v. Römer, die alle ettelijke uranisten hebben onderzocht, hebben zich dan ook in die richting uitgesproken, integendeel hebben zij de opvatting "psychopathie" met alle kracht tegengesproken. Wat mijn eigen onderzoekingen betreft, al is het aantal uranisten dat ik heb onderzocht niet zóó groot, dat ik mij als de evenknie van de genoemde onderzoekers durf opwerpen, toch heb ik nog geen enkelen uranist ontmoet, bij wien ik een geestesstoornis of een ziekelijke stoornis in de geestvermogens heb kunnen vaststellen. Wel heb ik in eenige krankzinnigengestichten lijders gezien, die nu en dan pogingen deden om homosexueele geslachtsdaden te doen, maar bij dezen waren de daden een gevolg van hun psychisch defect en niet van hun homosexualiteit of van hun uranisme.  Ook de opvatting "psychopathie" wordt dan ook niet meer door de competente onderzoekers van dit onderwerp verdedigd.  Schijnbaar meer naar waarheid is de opvatting, dat uranisme en homosexualiteit een degeneratie, of een verschijnsel van degeneratie is.  Nu wil het mij echter voorkomen, of men in den laatsten tijd wat al te veel gebruik en zelfs misbruik van het woord "degeneratie" maakt. Alle menschelijke uitingen, die niet zoo dadelijk geweten, gevoeld of begrepen worden, is men maar al te veel geneigd met het woord degeneratie te bestempelen. Daarenboven zegt het woord "degeneratie" betrekkelijk weinig, en zeker is het niet een verklaring. Door het woord te gebruiken, stelt men vele malen een ander woord in de plaats voor het verschijnsel of het feit dat niet begrepen of geweten wordt.  Gaan wij echter nauwkeuriger na, welke verklaring men van "degeneratie" heeft gegeven, dan zien wij al heel spoedig, dat geen der definities past voor het uranisme. Magnan zegt, dat degeneratie "de ziekelijke toestand van het individu is, dat in vergelijking met zijn ouders, constitutioneel verminderd is in zijn psychophysisch weerstandsvermogen en slechts onvolkomen de biologische voorwaarden om den erfelijken strijd om het bestaan vol te houden, verwezenlijkt"[59]. Wertheim Salomonson zegt, "dat wij dan degeneratie kunnen constateeren, wanneer wij bij een individu een zoodanige afwijking van het type ontmoeten, dat wij, uit de ervaring van soortgelijke gevallen opgedaan, mogen besluiten, dat deze vermoedelijk op het kroost in meer ernstigen vorm zal worden overgedragen, terwijl zij bij de ouders reeds in meer gemitigeerden vorm aanwezig was."[60] Möbius voert aan, dat wij met "degeneratie zoodanige ongunstige afwijkingen van het type kunnen bestempelen, die een zekere grootte bereiken, blijvend zijn en door erfelijkheid op de nazaten kunnen overgaan",[61] terwijl Hoche degeneratie een "aus der Art schlagen" noemt en eveneens van "ongunstige afwijkingen van het type" spreekt.[62]  Vergelijken wij den uranist en het leven van den uranist met deze definities, dan zien wij, dat waar van een type wordt gesproken, nergens een type van een man of van een vrouw kan worden aangetoond. Wij hebben gezien, dat wijomdat het type ontbrakgedwongen waren om alleen met de eigenschappen, die bij de overgroote meerderheid der sexen voorkomen, rekening te houden. Wat dus "afwijking van het type" moet leeren, is niet duidelijk. Wat betreft het overgaan der afwijkingen op de kinderen, het is door verschillende onderzoekers bewezen, dat in de ascendentie van den uranist geen of bij uitzondering uranisten voorkomen en dat ook in de nakomelingschap van den uranist (soms toch krijgt de uranist, die om verschillende redenen kan getrouwd zijn, kinderen) geen of zeer weinig uranisten voorkomen. De meeste uranisten komen te midden van een familie van gewone broeders en zusters te voorschijn en in de meeste gevallen is er geen familielid aan te wijzen, bij wien men dezelfde of een dergelijke afwijking kan vinden. De meeste uranisten nu krijgen geen kinderen, omdat zij niet trouwen. En wat dien levensstrijd aangaat, ik geloof niet dat iemand zal durven beweren, dat mannen als Frederik de Groote, Condé, Mac Donald, Krupp en anderen de bewijzen hebben gegeven, dat zij de voorwaarden om den levensstrijd vol te houden, onvoldoende hebben verwezenlijkt!  Volkomen waar is het, dat de degeneratie zich niet bij de kinderen in denzelfden vorm als bij de ouders behoeft te openbaren, maar dat de kinderen andere verschijnselen van degeneratie dan de ouders kunnen vertoonen. Vraagt men nu echter, of er in de ascendentie van den uranist zooveel meer en zooveel ernstiger vormen van degeneratie voorkomen, dan in de familie of ascendentie van den heterosexueel, dan moeten wij ontkennend antwoorden. Immers mag men dan pas van de degeneratie van een persoon spreken, wanneer er verschillende ernstige afwijkingen van het normale (s. v. v.) bij hem te vinden zijn en wanneer over 't algemeen zijn geschiktheid om mee te bestaan en zijn plaats in de samenleving te vervullen in hooge mate is getroffen.[63] Door v. Römer is in zijn werk "Het uranisch huisgezin" voldoende en uitstekend aangetoond, dat degeneratie in de ascendentie van uranisten volstrekt niet erger en zwaarder is, dan in die van heterosexueelen. Trouwens ook andere onderzoekers, waaronder Hirschfeld in de eerste plaats, hebben aangetoond, dat bij den uranist van degeneratie in erger mate dan bij den heterosexueel, geen sprake is. Wat mijn eigen onderzoekingen betreft, ben ik tot dezelfde uitkomst als de andere onderzoekers gekomen en heb ik noch in de ascendentie der uranisten die ik heb onderzocht, noch bij de personen zelf, zoo veel of zoo groote degeneratie kunnen vinden, dat ik daaruit het besluit zou durven trekken, dat de uranist per se gedegenereerd is of het slachtoffer van degeneratie in zijn familie zou zijn. Onder al de uranisten die ik heb onderzocht, heb ik maar één gevonden, bij wien een zeer sterk uitgesproken degeneratie was aan te toonen en in wiens familie, zoowel in de directe ascendentie als in de zijliniën een zware belasting waarschijnlijk de schuld was, dat de uranist zelf een immoreel en lichamelijk gedegenereerd individu is geworden. In hoeverre nu zijn uranisme van die degeneratie afhankelijk was, weet ik niet te zeggen en is ook moeilijk aan te toonen.  Mocht dit alles nog niet genoeg bewijzen, dan wil ik daarenboven vermelden, datzooals uit verschillende bronnen blijkturanisme en homosexualiteit ook bij wilde en primitieve volken voorkomt. Zoowel in "Untrodden fields of anthropology"[64] als in het opstel van Karsch[65] en in het werk van Havelock Ellis[66] vindt men meer of minder uitgebreide mededeelingen daaromtrent. Burton heeft in zijn "Arabian Nights"[67] een gedeelte van de wereldbol afgebakend, welke hij de "sodatic Zone" noemt en die al de volken omvat, bij wie uranisme en homosexualiteit inheemsch is. Het is opmerkelijk, dat in die "sodatic zone", de primitieve en wilde volken de grootste plaats innemen. En men mag en kan toch niet aannemen, dat degeneratie, depravatie en zedebederf bij primitieve en wilde volken even ver zouden zijn voortgeschreden, als in het beschaafde Europa!  De vierde opvatting, dat het uranisme een variëteit is, blijft ons ter bespreking over. Deze opvatting is m. i. de ware en ik zou haast, met een variant op het bekende Fransche woord, willen zeggen: si elle n'existait pas, il faudrait l'inventer, zóó logisch staat de homosexualiteit op de lijn der geslachtsrichting, zóó onweerlegbaar moet zij te vinden en aan te wijzen zijn.  In zijn bekend werk "Oorsprong en bevruchting der bloemen" zegt Hugo de Vries: "het geheele probleem der erfelijkheid draait in hoofdzaak om de vraag naar het aandeel van den vader en de moeder aan de eigenschappen van het individu. De eene eigenschap heeft een mensch van zijn vader, de andere van zijn moeder. Ziedaar het feit. Slechts in schijn is elk mensch ten opzichte van het probleem der erfelijkheid een eenheid. In zijn binnenste is hij een dubbelwezen. Naast elkaar liggen in hem de erfstukken van zijn vader en van zijn moeder. Nu eens werken zij samen, dan weer werken zij tegen elkaar, nu eens overheerscht het eene, dan weer het andereElk levend wezen, dat door geslachtelijke voortplanting is ontstaan, vereenigt in zich de erfdeelen van zijn ouders. Deze liggen in hem als een mozaïek, wel innig vermengd, maar toch gescheidenAlle lichaamskernen zijn dus dubbelkernen, alle geslachtelijk ontstane wezens dubbelwezens, die levenslang hun dubbelen oorsprong verraden en die in bijzondere gevallen dit op een bijzondere en in het oog vallende wijze doen".[68]  Wij hebben gezien, dat de kenmerken van de eene sexe bij de andere sexe kunnen voorkomen. Wij hebben gezien, dat dit zoowel wat de primaire als wat de secundaire geslachtskenmerken betreft, het geval kan zijn en ook dat de psychische eigenaardigheden, die men voor specifiek voor de eene sexe houdt, even goed bij de andere sexe kunnen voorkomen. De psychische eigenschap, de geslachtsrichting, nu kan even goed een wisseling vertoonen en de eigenschap, die in de meeste gevallen specifiek voor den man is, kan bij de vrouw voorkomen even goed als het omgekeerde het geval kan zijn.  Dat de uranist, dat de homosexueel een variëteit is, kan men op de volgende wijze aantoonen. Nemen wij een denkbeeldige lijn en plaatsen wij aan de beide uiteinden daarvan, aan de eene zijde de man metmannelijke eigenschappenwanneer die bestaat; geen enkele man heeft diemannelijke eigenschappen, omdat in iederen man ook vrouwelijke lichamelijke eigenschappen zijn aan te toonen (de prostata, de rudimenten van de borsten enz.)aan de andere zijde de vrouw metvrouwelijke eigenschappenook weer, wanneer die bestaat; op de vrouw is mutatis mutandis hetzelfde als op den man van toepassingdan kunnen wij op die lijn de verschillende variëteiten vinden, die al naar gelang den kant van waar wij beginnen, overwegend mannelijke eigenschappen en heel weinig vrouwelijke hebben, of omgekeerd. Zoo voortgaande tot het midden van de lijn, zullen en moeten wij noodzakelijk op dit midden den volkomen hermaphrodiet vinden. Wanneer wij op dezelfde wijze met den heterosexueel en den homosexueel te werk gaan, dan zien wij, dat waar aan het eene einde van de lijn de absolute heterosexueel staat (wanneer deze absolute heterosexualiteit bestaat), aan het andere einde de absolute homosexueel (wanneer deze absolute homosexualiteit bestaat) moet komen. In het midden komt de bisexueel, de zoogenaamde psychosexueele hermaphrodiet. Dat er noch een absolute heteronoch een absolute homosexualiteit bestaat, is te begrijpen. Een individu erft toch van zijn vader en van zijn moeder, van zijn grootvader en van zijn grootmoeder en van de geheele ascendeerende reeks mannen en vrouwen, die aan zijn vormingdoor zijn grootouders en zijn ouders heenhebben deelgenomen. In iederen heterosexueel zit een gedeelte homosexualiteit, al is dat ook nog zoo klein, even goed als er in iederen homosexueel een gedeelte heterosexualiteit is, al is dit ook nog zoo klein. Het zou wonder zijn, wanneer het individu wel in zijn lichamelijke eigenschappen, maar niet in zijn psychische, van de andere sexe in zijn ascendentie zou erven. Of nu in het midden van de lijn de bisexueel staat, die precies evenveel heteroals homosexualiteit heeft, kan niet met zekerheid gezegd worden. Theoretisch gesproken, moet het zoo zijn. Maar of er een individu bestaat, dat een zoo preciesgedeelde geslachtsrichting bezit, is niet bekend.  Uit dit alles blijkt, dat de uranist een variëteit is, evenals alle individuen variëteiten zijn, dubbelwezens die zoowel de lichamelijke als de psychische eigenschappen van de beide sexen van hun ouders en voorouders in zich dragen. Met deze opvatting, die ik het eerst op het congres voor crimineele anthropologie te Amsterdam verkondigd heb, gaan dan ook de meeste onderzoekersHugo de Vries,[69] Näcke,[70] Hirschfeld,[71] Numa Prätorius[72] e. a.mede. Uit het wezen der variëteit is het dan ook te verklaren, waarom men onder de uranisten die verschillende vormen vindt, die men bij heterosexueelen ook kan aantoonen, maar die meestal aan de aandacht ontsnappen, van ultravirilen en virilen tot passieven en geëfemineerden toe. Dat deze variëteit is aangeboren zal wel niemand, naar wat wij zooeven hebben besproken, kunnen of willen tegenspreken.  Wat echter nog wel even sterk pleit voor het aangeborenzijn van de homosexualiteit, zijn de droomen die de uranist heeft. Näcke is de eerste geweest, die gewezen heeft op "die psychologische Bedeutung der Träume", en zegt dan ook, dat de droom een caracteristicum is, waaruit men de psyche van het individu kan diagnosticeeren.[73] Het zou mij te ver voeren om hier ook over de zoogenaamde contrastdroomen te spreken en ik wil deze dan ook buiten bespreking laten. Zoo is het een zekerheid, dat een heterosexueel in zijn verliefde droomen nooit anders dan heterosexueele beelden ziet, een homosexueel nooit anders dan homosexueele; een bisexueel zal daarentegen nu eens heterosexueele, dan weer homosexueele, beelden voor zich zien. Gesteld iemand zou uranist kunnen worden, iemand zou zijn homosexualiteit kunnen verkrijgen, dan zou het uit zijn droomen blijken, dat hij niet de echte uranistennatuur heeft en zouden zijn droomen niet voortdurend homosexueel, maar of afwisselend homoen heterosexueel zijn, of alleen heterosexueel, al naar dat dan zijn ware natuur is. Welken uranist men nu naar zijn verliefde droomen vraagt, men zal altijd ten antwoord krijgen, dat zijn droomeneen enkele contrastdroom, als zeldzaamheid en in zeldzame gevallen er buiten gelatenaltijd homosexueel zijn.  Werpen wij een blik terug op de verschillende theorieën, die er over het uranisme bestaan. De opvatting onzedelijkheid, depravatie, ontucht die uranisme ten gevolge kunnen hebben is niet houdbaar en is ook door een ieder, die een ernstige studie van het onderwerp heeft gemaakt of nog maakt, verlaten. Ook de opvatting, dat het uranisme een uiting is van een ziekelijke stoornis der geestvermogens, is bewezen onwaar te zijn en hij die het eerst den naam "psychopathia sexualis" heeft uitgesproken, is dan ook bereid geweest, zijn foutieve opvatting te bekennen. Door geen enkelen competenten onderzoeker wordt meer instemming met een dergelijke opvatting geuit. Integendeel, allen die een genoegzaam aantal gevallen van uranisme hebben onderzocht, zijn van het tegendeel van een psychopathie overtuigd.  Ditzoowel als de kwestie der degeneratieis van het hoogste belang voor de maatschappelijke zijde van het vraagstuk. Gesteld het uranisme zou een psychopathie zijn, gesteld het zou een degeneratie, een gevolg van degeneratie, een teeken van degeneratie zijn, dan zou hierin geen reden mogen gevonden worden om den uranist met verachting te behandelen of hem uit de samenleving te stooten. Is het uranisme een gevolg van stoornis der geestvermogens, dan is er zeker geen reden om hem met verachting, maar eer reden om hem met medelijden te behandelen. Immers dan staat hij gelijk met iederen ongelukkige, die een afwijking op geestelijk gebied vertoont. Zijn psychopathie toch is niet van zijn wil afhankelijk, zij is niet aan hem zelf, aan zijn wil toe te schrijven, hij heeft die integendeel zonder en tegen zijn wil gekregen.  Hetzelfde kan van de degeneratie worden gezegd. Ook die is niet van zijn wil afhankelijk, ook die heeft hij zonder en tegen zijn wil mee ter wereld gebracht. Doch op dat punt is nog iets anders op te merken, wat van het hoogste belang is. Gesteld het uranisme ware inderdaad een degeneratieen mijnentwege noeme men het zoo, het is alleen een kwestie van woordendan nog zou dit, wat de maatschappelijke zijde van het vraagstuk betreft, niets zeggen. Niet alleen, dat "degeneratie" zonder meer, niets zegt, maar die "degeneratie" kan en mag nooit de maatstaf zijn, waarnaar men iemand beoordeelt. Het is alleen, en mag alleen de vraag zijn, hoe die degeneratie, hoe dit "aus der Art schlagen" zich uit! Men is zoo langzamerhand aan het woord "degeneratie" de beteekenis van individueele minderwaardigheid gaan hechten, die ten eenemale verkeerd is. Iemand die gedegenereerd is, "aus der Art schlägt", doordat hij volmaakter, beter is dan het meerendeel, een genie, een buitengewoon iemand, kan en mag men toch niet een minderwaardig individu noemen, omdat hij gedegenereerd is. Een zoogenaamd gedegenereerd iemand toch kan veel beter, veel meer waard zijn dan zijn nietgedegenereerde evenmensch. Aan de "degeneratie" hebben wij den vooruitgang van de samenleving te danken, het is de schuld en het werk van "gedegenereerden", dat de wereld zoover gekomen is als geschied is. "Der normale Mensch ist langweilig" heeft Möbius gezegd en het zou er heel vreemd en vervelend in onze wereld uitzien, wanneer er geen dégénérés waren geweest en nog waren, geen genieën, geen geleerden, geen kunstenaars. Niettegenstaande of misschien, en waarschijnlijk zelfs, omdat zij gedegenereerd waren, hebben zoovele groote mannen de wereld vooruit gebracht. In het alof nietgedegenereerd zijn zonder meer, mag men geen reden tot waardeschatting van het individu vinden!  Zooals iedereen moet men ook den uranist naar zijn karakter, naar zijn eigenschappen beoordeelen en niet uitsluitend naar zijn geslachtsrichting. Amore, more, ore, re, nascuntur amicitiae! De neiging, waardoor hij van heterosexueelen verschilt, namelijk niet voort te planten (in sommige gevallen planten uranisten wèl voort. In alle geval kunnen zij even goed als heterosexueelen voortplanten.) en dit, om zoo te zeggen, willekeurig nalaten, heeft hij met zoovele heterosexueelen, b.v. vrijwillig celibatairen, gemeen. Dit nietvoortplanten nu is, wat den heterosexueel betreft, nooit een reden voor minachting van de zijde zijner medemenschen. De vraag moet en mag alleen zijn welke moreele, welke sociale eigenschappen een individu vertoont en of die eigenschappen, in den ruimsten zin genomen, beter, hooger, gelijk of minder dan de eigenschappen van het meerendeel zijn. Een ander motief is er niet.  Beschouwen wij den uranist zelf nader. Evenmin als men er begrip van heeft of vermoeden kan, dat het aantal uranistenen het is uit de enquêtes van Hirschfeld bij de studenten aan de technische Hochschule te Berlijn en onder de Berlijnsche metaalarbeiders,[74] alsmede uit de enquête van v. Römer hier te lande[75] bewezenplus minus 2.3% van het menschenaantal bedraagt, evenmin heeft men een goede voorstelling van den uranist, zooals hij zich in de maatschappij gedraagt, zooals hij in de maatschappij verkeert. Psychisch normaal, of liever volstrekt niet abnormaler dan de heterosexueelen in de samenleving, doet hij even goed als hij zijn werk, denkt hij even als hij, en voelt hijop geslachtelijk gebied uitgezonderdals de heterosexueel. Gaat men hun leven na, dan hoort men dat zij meestal te midden van geslachtelijk normale broeders en zusters zijn geboren en opgevoed, dat zij van hun jeugd reedssommige vroeger, andere laterneigingen hebben vertoond, verschillend van die van hun broeders, wanneer het jongens zijn, van hun zusters, wanneer het meisjes zijn. Als jongens voelden zij zich meer aangetrokken tot meisjesbezigheden, tot meisjesvermaken; als meisjes waren zij de trouwe makkers van hun broeders in hun wilde spelen of in hun mannelijke liefhebberijen. Later, soms pas in de puberteit, is het hen meestal tot hun bewustzijn gekomen, dat zij inderdaad anders voelen dan het meerendeel van hun mannelijke vrienden. Merkwaardig is, dat de moeder dikwijls onbewust op de hoogte van zijn aanleg was, en het is niet zeldzaam te hooren, dat wanneer er grappenderwijs over vrijage of trouwen werd gesproken, de moeder de eenige en eerste was, om op te merken, dikwijls zonder dat zij precies wist waarom, dat haar zoon voor een huwelijk niet geschikt is. Behalve in hun ontwakende geslachtsneiging, verschillen zij in niets van de kameraden van hun leeftijd en alleen is soms hun neiging, zonder dat zij het zelf weten, van invloed op de keuze van het vak waarin zij zich begeven. Vele uranisten toch voelen zich aangetrokken tot het vak van damesmodes, kapper enz., ofschoon volstrekt niet alle mannen, die zich in die takken van bedrijf begeven, uranisten zijn. Andere kiezen een beroep als van hun heterosexueele kameraden en niemand zou vermoeden, dat er in ieder beroep, in ieder ambt, in iedere bediening uranisten worden gevonden, uranisten, die in hun werk, hun denken en in wat zij ten uitvoer brengen, volstrekt niet bij hun heterosexueele ambtgenooten achterstaan. Men ontmoet ze dan ook in alle rangen en standen van de maatschappij en, wanneer ik alleen naga de uranisten die ik ken of die om hulp en raad bij mij zijn gekomen, dan zie ik daaronder geneesheeren, geestelijken, handelsmannen, studenten, arbeiders, rechters en advocaten, in één woord even zoovelen als er ambachten en beroepen, als er standen in de maatschappij zijn.  Wat een eigenaardigheid is, die men bij het meerendeel der uranisten terugvindt, is deze, dat zij bijna allen een tijdlang in hun leven met de gedachte aan suicide hebben rondgeloopen en dat zij langen tijd de diepste verachting en afkeer van zich zelf hebben gehad. Vóór den tijd namelijk, dat zij op de hoogte van hun toestand waren, in de periode toen hun geslachtsgevoel begon te ontwaken, bemerkten zij, dat zij niet waren als hun kameraden, dat zij zich niet tot meisjes en vrouwen voelden aangetrokken, maar bemerkten zij tot hun verbazing en hun schrik dat hun neigingen alleen op jongens en mannen gericht waren. De schok dien zij daardoor ontvingen, bracht hen meestal tot wanhoop en vertwijfeling enafgaande op wat zij altijd omtrent deze neigingen en omtrent personen met deze neigingen hebben vernomenhielden zij zich voor de meest abjecte wezens, die zij zich konden voorstellen. Zóó zelfs is hun wanhoop en de diepe verachting die zij voor hun eigen persoon koesterdenvooral wanneer zij bemerkten, dat hun neigingen niet veranderden, welke moeite zij zich ook gaven, hoevele malen zij ook beproefden met vrouwen geslachtelijk te verkeeren in de hoop, dat hun neigingen zouden veranderen, hoezeer zij zich ook, wanneer zij godsdienstig waren, in het gebed verdieptendat er voor hen nog één uitweg open leek, namelijk een eind aan hun leven te maken. Inderdaad zijn er van die geheimzinnige zelfmoorden op jeugdigen leeftijd, die aan het uranisme van den persoon moeten toegeschreven worden, evenals zoovele geheimzinnige zelfmoorden op later leeftijd, als indirect gevolg aan het uranisme van den persoon, aan zijn angst dat men zijn afwijking zal ontdekken, moeten worden geweten.  Heeft de jonge uranist het geluk in handen te vallen van een ouderen heterosexueel, die hem van zijn neigingen op de hoogte brengt, dan is hij gered. Hij legt zich neer bij de ellende van zijn toestand en zoekt zooveel mogelijk nog iets van zijn leven te maken. Een lange ellende echter blijft zijn leven toch voor hem. In een voortdurenden angst, dat men zal ontdekken wat en wie hij eigenlijk is, verstoken van het huiselijk geluk, gedoemd om alleen en altijd alleen, zonder liefde, zonder genegenheid rondom zich als die welke hij weet, dat door iedereen veroordeeld wordt, te leven, sleept hij meestal een bestaan door dat hem een last is en waarvan hij zoo spoedig mogelijk hoopt verlost te worden. Heeft hij het geluk gehad, in handen te vallen van een superieur man of van iemand, die zijn leven dragelijk weet te maken door hem andere en nieuwe idealen te scheppen, hem een ander doel voor oogen te houden dan een heterosexueel huisgezin, dan kan hij door zoo iemand gered worden, op het goede pad gehouden en kan door diens invloed, door diens omgang, zijn leven tot een dragelijk en goed leven worden gemaakt. Altijd echter is zijn leven onvolledig, altijd loopt hij rond met het gevoel, dat hij achter is gesteld bij zoovele anderen, altijd toch is de angst in al zijn doen, in heel zijn leven ingeweven, dat een of anderen dag zijn afwijking bekend kan worden en dat hij dan als een outcast voor zijn verder leven zal worden behandeld. Andere uranisten, verwoed en verbitterd door de onbillijke veroordeeling en beoordeeling van den kant van hun medemenschen, worden onverschillig, gooien zich in een leven van débauche en ontucht en verwoesten uit bitterheid en ontmoediging hun bestaan, dat misschien nuttig en goed had kunnen zijn. Andere weer leggen zich bij hun lot neer en leven door, geslagen, vervelend en verveeld, zonder illusie, zonder het uitzicht op iets moois, dat hen het bestaan beter en om te leven waard kan maken.  Dat zoovele uranisten nerveuse klachten hebben, is daarom niet te verwonderen. Steeds in angst dat men hun toestand zal leeren kennen en dat zij uit den omgang der menschen met wie zij verkeeren, zullen worden gestooten, altijd levend onder de bedreigingwanneer zij wèl iemand, een heterosexueel of een anderen homosexueel hebben gevonden, met wien zij een verbintenis hebben aangeknooptdat zij door chantage tot armoede zullen worden uitgezogen of in het publiek zullen worden geschandvlekt, is het zeer goed te begrijpen, dat hun zenuwgestel op den duur geschaad wordt. En ook de moeilijk vol te houden abstinentie, voor hen die sensueel zijn aangelegd, helpt mee.  Gaat men, de geslachtsrichting daargelaten, na welke individuen uranisten zijn, dan komt men tot de overtuiging, dat zij niets meerwat sommige uranisten graag willen doen geloovenmaar ook niets minder dan heterosexueelen zijn. Men vindt onder hen dezelfde variaties en dezelfde verschillen als onder heterosexueelen, en evenals onder de laatsten, vindt men onder hen goeden en slechten, braven en deugnieten, knappen en dommen, zedelijken en onzedelijken, in één woord alle eigenschappen en eigenaardigheden, die men bij heterosexueelen vindt, treft men bij uranisten aan.  Wat hun geslachtsleven betreft, daarvan kan men hetzelfde zeggen. Evenals onder heterosexueelen, vindt men onder hen kuischen en onkuischen, koelen en sensueelen, ingetogenen en losbollen. En evenals onder heterosexueelen, vindt men ook onder hen personen met sexueele perversiteiten behebt: masochisten, sadisten, exhibitionisten en dergelijke meer. Eén eigenschap hebben zij im Allgemeinen voor boven heterosexueelen, namelijk dat men onder hen veel meer spiritueele liefdesverhoudingen vindt. Over het algemeen vindt men meer kuische, koele individuen onder uranisten dan onder heterosexueelen en treft men onder hen veel meer, dat hun liefdeverbintenis een meer spiritueele dan een corporeele is. Het is geen zeldzaamheid dat twee uranisten jarenlang met elkaar in een liefdesverhouding staan, zonder dat het tusschen hen tot een geslachtsuiting komt. En ook hebben zij boven heterosexueelen voor, dat over het algemeen hun omgang veel kiescher, veel gevoeliger, veel zachter is.  Toen ik weinige jaren geleden, voor mijn studie over het uranisme, eenigen tijd te Berlijn doorbracht, heb ik daar als lid van het Wissensch.humanitär Comitée een openbare vergadering bijgewoond, waar Hirschfeld over het onderwerp sprak. Behalve door een groote menigte heterosexueelen, werd de vergadering natuurlijk door ettelijke honderdtallen homosexueelen bijgewoond. Dat er gedurende en op die vergadering geen enkel onvertogen woord viel, is niet te verwonderen. Maar toen ik daarna een van de beroemde homosexueele gecostumeerde bals bezocht, trof het mij, dat geen enkel onvertogen woord mijn ooren bereikte, trof het mij, dat ik geen enkel ongeoorloofd gebaar zag. En er waren daar zoowel uranisten, als mannelijke prostitués. Den volgenden dag woonde ik een vergadering van het Comitée bij, terwijl ik na afloop daarvan op een souper genoodigd was, dat meestal na die bijeenkomsten wordt gehouden. Ook daar, waar Hirschfeld en ik de eenige heterosexueelen waren, was de toon hoogst fatsoenlijk en de gesprekken van dien aard, dat niemand, zelfs de meest puriteinsche moralist, er aanstoot in zou hebben kunnen vinden. Ik ben in die dagen te Berlijn den geheelen dag in gezelschap van uranisten geweest, ik heb er gelegenheden bezocht waar de mannelijke basse prostitution zetelde. En toen ik in op den laatsten avond van mijn verblijf met den duitschen homosexueelen geneesheer, die ergens in Italië praktiseert, na ons laatste bezoek aan een kroegje van zeer laag allooi, liep te praten in de reeds stille straten van Berlijn en wij van gedachten wisselden over het uranisme en het heterosexueel geslachtsleven, toen moest ik volmondig bekennen, datzoolang ik in de afgeloopen dagen in Berlijn had gezworven, met hoeveel uranisten ik ook had omgegaan in dien betrekkelijk korten tijd, welke gesprekken ik ook had hooren voeren en had bijgewoondhun toon den toon van heterosexueele mannen verre overtrof in kuischheid van taal en uitdrukking en dat er nergens en nooit op heterosexueele publieke gemaskerde bals, nooit in gelegenheden waar door zoogenaamde kellnerinnen werd bediend, een ingetogenheid van woorden en van doenzooals mij door verschillende weters op dat heterosexueel gebied was meegedeeldwerd aangetroffen, als waarvan ik in die dagen onder uranisten getuige was geweest. Nergens en nergens, door niemand en niemand, heb ik één enkele uitdrukking hooren bezigen, die ongepast was en met volle overtuiging kan ik dan ook zeggen, dat de toon der gesprekken van al deze uranisten, dat de toon der gesprekken aan tafel en na het souper hemelsbreed verschilde van den toon dien men op heterosexueele heerendineetjes hoort en van de gesprekken, die heterosexueele heeren na het diner meestal gewoon zijn met elkaar te houden.  Dat deze meening niet op vooringenomenheid of op een onrechtvaardig oordeel berust, bleek mij korten tijd daarna, toen ik een opstel over de Berlijnsche homosexueelen van de hand van Näcke in het Archiv van Gross las.[76] Näcke heeft dezelfde personen ten naastenbij gesproken, met wie ik kennis had gemaakt, ik kon sommigen zeer goed uit zijn beschrijving herkennen; Näcke heeft ten naastenbij dezelfde gelegenheden bezocht als waar ik ben geweest en de conclusie van Näcke komt zoo goed met de mijne overeen, dat het den indruk zou kunnen maken, dat wij dien van elkaar hebben overgeschreven!  Vraagt men nu of er een middel is om den uranist te "genezen", om hem te veranderen en hem van homosexueel, heterosexueel te maken, dan moeten wij volmondig "neen" antwoorden. Men heeft voorgesteld hen te castreeren en sommige uranisten hebben er om gevraagd, om maar van hun onsociale neiging verlost te worden. Men heeft het gelukkigerwijs nooit gedaan, omdat het toch niet zou helpen. De geslachtsrichting zit niet in de teeltklieren, maar in de psyche. Men heeft voorgestelden v. SchrenckNotzing is er een der voorstanders vanom ze te hypnotiseeren en hen suggestief te behandelen. Het heeft niet mogen baten en van de vijf gevallen, die door v. SchrenckNotzing als genezen worden opgegeven, zijn er maar twee die op een wijze zijn genezen, dat men het geen genezing mag noemen. De eene patient zegt, dat hij nog dezelfde fantaisieën heeft als vroeger, maar dat hijwanneer hij wakker ismacht genoeg over zich zelf heeft om er niet aan toe te geven. Daarbij denkt hij er met vrees aan, wat hij zou moeten beginnen, wanneer zijn vrouw eens zou komen te overlijden, omdat hij zeker is, dat hij dan weer in zijn oud kwaad zou vervallen. De tweede zoogenaamde genezen patient zegt, dat wanneer hij zich een tijdlang geabstineerd heeft, hij zijn oude aanvechtingen weer voelt opkomen.[77] Maar zelfs wanneer al de gevallen, die door met hypnose zijn behandeld, zoogenaamd genezen zouden zijn, dan nog zou men niet het recht hebben van "genezing" te spreken, omdatzooals v. KrafftEbing te recht opmerkt"de resultaten der hypnose in deze gevallen niet op een werkelijke genezing, maar op een kunstig volvoerde dressuur berusten"[78]. Men zou op dezelfde wijze er van kunnen spreken, dat men iemand homosexueel heeft gemaakt, wanneer men hem door hypnose en suggestie er op gedresseerd had, zijn heterosexueele geslachtsuiting onmogelijk te kunnen volvoeren, maar hem daarentegen het doen van homosexueele geslachtsdaden had ingepraat. Iemand nu die homosexueele geslachtsdaden doet, hebben wij gezien, is daarom nog geen uranist en evenmin kan iemand die door hypnose en suggestie er toe gebracht is, om in plaats van homosexueele, heterosexueele geslachtsdaden te doen, als heterosexueel aangemerkt worden.  Men heeft uranisten den raad gegevenen sommige geneesheeren, niet genoeg of in het geheel niet op de hoogte van het onderwerp, geven dien raad nogom zich eerst bij prostitués te oefenen in het heterosexueel geslachtsverkeer en dan te trouwen, of dadelijk te trouwen, in de verwachting, dat de homosexualiteit dan wel zal overgaan. Het immoreele van een dergelijken raad daargelaten, is deze de meest verkeerde dien men een uranist kan geven. Niet alleen maakt men hem zelf ongelukkig, door de wroeging die hij later voelt, een vrouw aan zijn bestaan te hebben gebonden, waarin zijn ware natuur tochniettegenstaande alle pogingen om heterosexueel te verkeerenboven komt, maar men maakt zijn vrouw ook diep ongelukkig, doordat zij er onder gebukt moèt gaan, wanneer zij op de hoogte is gekomen van den toestand van haar echtgenootzelfs al vergeeft zij hem en houdt zij nog meer van hem omdat hij ongelukkig is (alleen een vrouw voelt zóó teer en zacht, dat er bij haar altijd vergeving en liefde is te vinden in zoo'n geval)en zij haar verder leven voor zich ziet in één groote desillusie, wetend, dat zij zich geen huisgezin kan scheppen, voelend, dat haar dat eene groote en mooie in haar leven zal blijven ontbreken, de echte, ware liefde van haar man!  Genezing is er niet voor den uranist, omdat hij niet ziek is. Hem den last wegnemen, dien hij bij zijn geboorte heeft meegebracht en die met hem zal blijven tot aan zijn dood, kunnen wij niet. Het eenige wat wij kunnen, is hem trachten te begrijpen, hem trachten te helpen, trachten hem zijn moeilijk leven gemakkelijker te maken.  Er zijn er die vreezen, dat wanneer de theorie die ik heb meegedeeldnamelijk, dat de uranist een variëteit isin ruimen kring bekend wordt, geen enkele uranist zich meer zal intoomen en dat ieder uranist zich maar aan zijn geslachtslust zal te buiten gaan, dat velen die op het oogenblik uit angst voor de verachting der menschen hun lusten intoomen, aan hun lusten den vrijen teugel zullen vieren. Maar bovenal vreest men, dat velen door de openbaarmaking van deze theorie uranist zullen worden.  Het laatste het eerst besprekend, weten wij, dat dit geen gewichtig argument is. Wij zijn nu genoegzaam overtuigd geworden en het is door de competente onderzoekers genoegzaam aangetoond, dat uranisme altijd is aangeboren en dat uranisme niet kan worden verkregen. Wat de andere opmerkingen betreft, vragen wij daartegenover of er zooveel menschen zich aan drinken zijn te buiten gegaan, sinds er verkondigd is, dat drankzucht een ziekte en niet altijd een bederf der zeden is, of er zooveel menschen zich aan de prostitutie zijn gaan overgeven, omdat men openlijk heeft verkondigd, dat de prostitutie een kwaad is, dat in de samenleving is ingeweven, en dat, onder welken verschillenden vorm dan ook, van den aanvang der samenleving af tot den huidigen dag bestaan heeft. En ook staat tegenover deze vrees het feit, dat niettegenstaande reeds eeuwen lang het uranisme met verachting is beschouwd, de uranist met minachting is behandeld, er toch altijd door uranisten geboren zijn en geleefd hebben, er steeds door homosexueele daden door uranisten zijn gepleegd en nog steeds gepleegd worden. Nooit nog heeft de afkeuring van de massa een uranist teruggehouden van zijn uranisme of belet, dat er uranisten werden geboren. Die minachting en verachting hebben alleen belet, dat de uranist openlijk voor zijn uranisme uitkwam. Zij heeft echter daarbij tevens chantage, wanhoop en zelfmoord in de hand gewerkt! Waarom, wanneer de opvatting, dat het uranisme een variëteit is, in ruimen kring bekend zal zijn, geen enkele uranist meer zijn lusten zal remmen, is mij onbegrijpelijk! Geven heterosexueelen dan maar allen toe aan hun lusten en breidelen zij hun sexueele lusten niet, omdat heterosexualiteit als een normale geslachtsrichting bekend staat en overal en steeds zoo genoemd wordt? Waarom, waar de heterosexueel zijn lusten intoomt, terwijl het hem bekend is dat zijn geslachtsrichting een normale is, de uranist de zijne niet zou intoomen, wanneer men erkent dat hij een variëteit is, is moeilijk te verdedigen.  Deze en dergelijke meeningen zijn alleen het gevolg van de verkeerde gedachte, dat uranisten en homosexueelen per se gedepraveerde en ultrasensueele individuen zijn. Wij hebben genoegzaam aangetoond, dat dit niet zoo is, maar dat men integendeel veel meer spiritueele dan corporeele liefdegevoelens bij hen aantreft.  Nogmaals, genezen kunnen wij ze niet, wij kunnen alleen trachten ze te helpen. Niet hen verstooten, niet hen verachten moeten wij, niet hen behandelen als paria's om iets dat zij bij hun geboorte en zonder hun wil hebben meegekregen. Men weet niet hoeveel er gestreden, geschreid, hoeveel er gewanhoopt, hoeveel er geleden wordt! Uit de voorbeelden die ik heb genoemd, is duidelijk genoeg gebleken, dat de uranist even goed als de heterosexueel zijn plaats in de samenleving kan innemen; uit die voorbeelden is ook gebleken, dat hij die plaats met eere kan vervullen als artiest, als wetenschappelijk man, in één woord, als werker. Hem er op te wijzen, dat de geslachtsdaaden zelfs niet de heterosexueele geslachtsdaadniet het eenige, het einddoel, het hoogste in het bestaan is; hem er op te wijzen, dat hij zich boven zijn geslachtsleven moet stellen, dat hij zijn lusten moet remmen, even goed als wij allen, dat hij door zijn voelen, door zijn denken, door zijn werken een ander doel zich kan scheppen tot nut en heil van zijn medemenschen, moet ons streven zijn.  Maar bij dit alles moeten wij nooit vergeten, dat waar wij allenheteroen homosexueelenden last van het leven moeten dragen, wij heterosexueelen altijd dàt geluk vóór hebben, dat wijwanneer wij moe en gekwetst zijn van het worstelen in de maatschappij en het botsen tegen de onverschilligheid en de hardheid van de menschenaltijd een vrouw kunnen vinden bij wie wij ons hoofd kunnen neerrusten in haar schoot, een vrouw die ons kan helpen, steunen en ons troosten; wij mogen en moeten nooit vergeten, dat waar wij dat hoogste en dat mooiste bezitten, dat eenige wat het leven dragelijk maakt, dat eenige wat het leven waard maakt om gedragen te worden, dat hen dat steeds ontbreken blijft, dat zij dat blijven missen tot hun dood.  Wij moeten en mogen nooit vergeten, dat zij zooveel ongelukkiger zijn.    Ik heb gezegd.     VOETNOTEN:   1: Zie Handelingen Eerste Kamer,Jan.en Handelingen Tweede Kamer, 55ste Verg.Febr. Vel blz. 2: Handelingen Eerste Kamer,Febr. 3: Havelock Ellis, Mann und Weib, vert. d. Kurella, Leipzig bldz. 4: Geciteerd door Hirschfeld in Die objektieve Diagnose der Homosexualität, in Jahrb. f. sex. Zwischenstufen Dl. I.bldz. 5: Havelock Ellis, l. c. bldz. 209-216.  6: Geoffroy SaintHilaire, Histoire des Anomalies, Paris, 7: L. S. A. M. v. Römer, Ueber die androgynische Idee des Lebens, in Jahrb. f. sex. Zwischenst. Dl. V, Bd. 8: Diodori Siculi, Bibliothecae etc. lib. IV, c. geciteerd door v. Römer, l. c. bladz. 9: Laurent, Les bisexués, Paris, George Carré, bldz. 10: Laurent, l. c. bldz. 11: Neugebauer, Beobachtungen auf dem Gebiete des Scheinzwittertumes, in Jahrb. f. sex. Zwischenst. Dl. IV, bldz. 12: Neugebauer, l. c. ibidem.  13: Laurent, l. c. bldz.en 14: Neugebauer, Hermaphroditismus beim Menschen, Leipzig, Dr. Werner Klinkhardt, bldz. 15: Neugebauer, Hermaphroditismus enz., bldz. 16: Laurent, l. c. bldz. 17: Neugebauer, Hermaphroditismus enz., bldz.en vlg.  18: Debierre, L'Hermaphrodisme, Paris, bldz.en vlg.  19: Neugebauer, Hermaphroditismus enz. Op bldz.en vlg. geeft dezegevallen, waarin het pseudoof zoogenaamd echt hermaphrodit. met psychische stoornis gepaard ging. Dit aantal kwam onderobservaties van hermaphroditisme voor.  20: Moll, Libido sexualis, Fischer's Buchhandlung, Berlin bldz. 21: Neugebauer, Interessante Beobachtungen, enz. bldz. 22: Ploss, Das Weib in der Naturund Völkerkunde, Leipzig Dl. II, bldz. 23: Geijll, Over operatief ingrijpen bij pseudohermaphroditisme, Med. Weekblad, 9e Jaarg. No. bldz.en vlg.  24: Edmond Pilou, Deux précieuses au XVIIme Siècle, Mercure de France, Dl. No. 1º Mei bldz. 25: Raffalovich (Marc André), Uranisme et Unisexualité, LyonParis, 1896, bldz. 26: Waar bij het historisch overzicht geen andere bron vermeld wordt, zijn de data overgenomen uit Moll, konträre Sexualempfindung, Fischer, Berlin W. 27: A. Aletrino, Eenige beschouwingen over den beroepseed der artsen, Proefschrift, Amsterdam bldz. 28: L. S. A. M. v. Römer, Heinrich der Dritte, Jahrb. f. sex. Zwischenstufen, IVe Jahrg. bldz.en vlg.  29: Hans Fuchs, Richard Wagner und die Homosexualität, Berlin en Vossische Zeitung vanenJuni 30: Jahrb. f. sex. Zw.st. Dl. I, bldz.en Dl. VI bldz. 31: Jahrb. f. sex. Zw.st. Dl. II, bldz.Laupts, Perversion et perversité, Paris bldz.Raffalovich, Uranisme et unisexualité, ParisLyon bldz. 32: Raffalovich, l. c. bldz. 33: Johannes Schlaf, Walt Whitman Homosexueller? Brun's Verlag, Minden in W. 34: Raffalovich, l. c. bldz. 35: Jahrb. f. sex. Zw.st. Dl. bldz. 36: Jahrb. f. sex. Zw.st. Dl. bldz. 37: §v. h. Duitsche Strafwetboek luidt: "Die widernatürliche Unzucht, welche zwischen Personen männlichen Geschlechts oder von Menschen mit Thieren begangen wird, ist mit Gefängniss zu bestrafen; auch kann auf Verlust der bürgerlichen Ehrenrechte erkannt werden."  38: Collection des plus belles pages de Restif de la Bretonne, Paris, Société du Mercure de France, 39: J. Casanova de Seingalt, Mémoires, Paris, Garnier frères.  40: Montesquieu, De l'Esprit des Lois, Paris Hachette, Livre Chap. bldz. 41: Voltaire, Dictionnaire philosophique.  42: Meiners, Betrachtungen über die Männerliebe der Griechen enz., Leipzig 43: Ehrenberg, Euphranor. Ueber die Liebe etc., Elberfeld u. Leipzig 1809.  44: Brière de Boismont, Remarques médicolégales sur la perversion de l'instinct génésique, Gaz. méd. de Paris,Juli 45: Hössli, Eros. Die Männerliebe der Griechen, 1e Bd. Glarusen 2e Bd. St.Gallen 46: Michéa, Les déviations maladives de l'appétit vénérien, Union méd. 17 Juli 47: Casper, Ueber Notzucht und Päderastie etc. Vierteljahrschrift f. gerichtliche u. öffentl. Medizin, BerlinBd. I.  48: Numa Numantius (Karl Heinrich Ulrichs),Vindex.Inclusa. 3. Vindicta.Formatrix.Ara spei.Gladius furens.Memnon. 8. Incubus.Argonauticus.Uranus.Araxes.Kritische Pfeile. (Laatste uitgaaf verschenen te Leipzig, Max Spohr, 49: Dr. A. Aletrino, Over Uranisme en het laatste boek van Raffalovich (Marc André), Psychiatrische en neurolog. bladen 50: Dr. L. S. A. M. Römer, Ongekend leed, Tierie, AmsterdamHet Uranisch gezin, Tierie, Amsterdam 51: Dr. A. Aletrino, La situation sociale de l'uraniste, Actes du 5me Congrès d'anthrop. crimin., de Bussy, Amsterdam 52: Karl Ihlfeld, Over Uranisme, Tierie, Amsterdam 53: Casper Wirz, De uraniër voor Kerk en H. Schrift, Tierie, Amsterdam 1904.  54: Magnus Hirschfeld, Oorzaken en Wezen van het Uranisme, vertaald door W. met een voorrede van Dr. A. Aletrino, Tierie, Amsterdam Dit werk, voor 't eerst verschenen onder den titel Ursachen und Wesen des Uranismus in het Jahrb. f. sex. Zw.st. Dl. is als op zich zelf staand werk uitgekomen onder den titel "Der Urnische Mensch".  55: Rohleder, Die Masturbation, BerlinFischer's Med. Buchh. bldz. 56: Moll, l. c. bldz. 5e noot.  57: v. KrafftEbing, Neue Studien auf dem Gebiete der Homosexualität, Jahrb. f. sex. Zw.st. Bd. bldz. 58: Näcke, Ein Besuch bei den Homosexuellen in Berlin, Archiv. v. Gross. 15e Bd. 2e en 3e Hft.  59: Magnan et Legrain, Les dégénérés, Paris bldz. 60: Wertheim Salomonson, Iets over ontaarding, Ned. Tijdsch. v. Geneeskunde, 39ste Jaarg. 2e Dl. bldz. 61: Möbius, Beiträge zur Lehre der GeschlechtsUnterschiede, Halle a. S., Carl Marhold, bldz. 62: Hoche, Handbuch d. ger. Psychiatrie, Berlin bldz. 63: Sigm. Freud, Drei Abhandlungen zur Sexualtheorie, Leipzig u. Wien, Franz Deuticke, bldz. 64: Untrodden fields of anthropology, Paris 65: Karsch, Uranismus u. Päderastie enz. Jahrb. f. sex. Zw.st. 3e Bd. bldz. 66: Havelock Ellis und Symonds, Das konträre Geschlechtsgefühl, Wiegand's Verlag, Leipzig bldz. 67: Richard Burton, Arabian Nights, London Bd. bldz. 205-254.  68: Hugo de Vries, Oorsprong en bevruchting der bloemen, Tierie, Amsterdam bldz. 29-33, 69: Prof. Hugo de Vries schreef mij, naar aanleiding van mijn rapport op het Congres:met uw opvatting "variëteit" kan ik mij geheel vereenigen".  70: Näcke, Bericht über den Verlauf d.intern. kriminalanthr. Congr. in Amsterdam, Hans Gross' Archiv. Bd. Hft. I, bldz. 71: Hirschfeld, Jahrb. f. sex. Zw.st. Bd. bldz. 72: Numa Prätorius, ibidem bldz. 73: Näcke, Die forensische Bedeutung der Träume, Hans Gross' Archiv. Bd. V, Hft. I, bldz. 74: Hirschfeld, Das Ergebnis der statistischen Untersuchungen, Max Spohr, Leipzig bldz. 75: v. Römer, Ongekend leed, Tierie, Amsterdam bldz.en 76: Ein Besuch bei den Homosexuellen, etc., Gross' Archiv. Bd. 2e en 3e Hft., bldz. 77: v. SchrenckNotzing, Die Suggestionstherapie bei krankhaften Erscheinungen des Geschlechtstriebs, Stuttgart bldz.en vlg.  78: v. KrafftEbing, Psychopathia sexualis, 10e uitgaaf, bldz.    NOOT VAN DE BEWERKER:   In het bovenstaande is getracht zo goed mogelijk het origineel te volgen, met uitzondering van de voetnoten, die in het origineel onderin de pagina's stonden, en hier bij elkaar zijn geplaatst en hernummerd. Daarnaast zijn alle (vijf) Griekse woorden getranslitereerd en ingesloten tussen ~, en de volgende kennelijke drukfouten verbeterd:  * door Waldeyer "kiemepitheel" genoemd: in het origineel 'kiemepithel' * de voorstelling van androgynie: in het origineel 'andrygynie' * Mundi Mirabile Monstrum."[14]: in het origineel 'Monstrum.[14]' * zoogenaamde "erreur de sexe": in het origineel 'voogenaamde' * (Marc André): in het origineel '(Marc, André)' * het pseudoniem "Karl Ihlfeld": in het originaal 'pseudoneim' * Gesellschaft für Psychiatrie und Nervenheilkunde: in het origineel  'en' in plaats van 'und' * als een mozaïek: in het origineel 'mozaiëk' * aus der Art schlägt: in het origineel 'schlagt' * Mensch ist langweilig: in het origineel 'langeweilig' * nog één uitweg: in het origineel 'éen' * zonder het uitzicht op iets moois: in het origineel 'mooi's' DOOR  C. S. ADAMA VAN SCHELTEMA    ROTTERDAM MCMXVII  W. L.J. BRUSSE'S UITGEVERSMAATSCHAPPIJ     PERSONEN    Henri van Bergen kunstschilder  Helena van Dijk leerling van Henri  Nellie model  Herman ten Kate kunstschilder  Oompje kunstschilder } benedenburen  Cor zijn vrouw } van Henri  Marie van Bergen zuster van Henri  Jules Scheffer kunstschilder  Frits Boogaert kunstschilder  Tootje model  Het stuk speelt in het atelier van Henri van Bergen.  Voor de eerste maal opgevoerd door de N.V. "Tooneelvereeniging" te Amsterdam opDecemberIn de tooneelmatige opvoering zijn enkele coupures aangebracht.  _Alle rechten voorbehouden_     EERSTE BEDRIJF   _Atelier van Henri van Bergen. Achterwand rechts deur naar trapportaal, links deur naar slaapkamer, in 't midden oudHollandsche kast. Aan rechterwand kleerenhanger enz., op voorplan deur naar keukentjerommelkamer. Rechts boven onderscheidt men een glazen dak, rechts op voorplan tafel met stoelen, op tafel pot met penseelen en schildergerei. Linkerwand schoorsteenmantel met potkachel enz. In 't midden groot karpet met rustbank, waarop kussens en lappen; klein schut daarachter waarover sjaals. Links voorplan ezel met een groot doek. Op het doek valt rechts een halfliggende, bijna voltooide naaktfiguur te onderscheiden, links een vluchtig aangezette pendant daarvanin het midden vaag een gelaat, de drie afdeelingen zijn door grauwzwarte strepen als voor een drieluik gescheiden. Rondom een paar ezels met schilderstukken er op en er naast, sommige met, andere zonder lijst, daartusschen oude sjaals, koper, aardewerk enz., aan den wand schetsen, teekeningen enz. Het geheel niet overladen, maar warm en smaakvol._   EERSTE TOONEEL  _Henri, daarna Oompje._  _Henri (ongeveer dertig, niet groot, maar flink van postuur, donker haar, heldere, sprekende oogen. Hij zit met een pijpje in zijn hand fluitend voor zijn ezel de rechtsche figuur te keuren)._ Goedgoed, maar het ìs er nog niet!nee (_er wordt geklopt_) ja!  _Oompje (bij de zestig, klein van gestalte, een witte vooruitstekende sik; hij maakt met zijn eenigszins schorre stem en zijn verdacht rooden neus een ietwat verloopen indruk, maar zijn knijpende, waterig bijziende oogjes hebben hun glans nog niet verloren. Hij schuift grinnikend naar binnen)._ Hm!goeie morgengoeie morgen!  _Henri_ (_opstaande_). Morgen oompje,komt u eens kijken?  _Oompje._ Hmprecies! ik wou es even boven komen, hè.  _Henri_ (_buigend_). Vereerd, vereerd!  _Oompje_ (_komt voor den ezel zitten_). Ik wou je es komen vragenhm (_voor de schilderij zijn sikje beplukkend_) jullie schildert er tegenwoordig toch maar op los, hoorsakkerloot! (_hij knipt met zijn oogjes naar een plek en met zijn vinger wijzend, spottend_)en dát?  _Henri._ Dat? dat is een heup, een Fransche hooge heup,prachtig, het licht op een heup!  _Oompje._ Precies,maar wij schilderden dat toch anders. In ónzen tijd _Henri_ (_even geprikkeld_). Ach ja, natuurlijk, dat zeggen alle oude heeren; "in ónzen tijdin ónzen tijd!"maar het is nou weer een àndere tijd!  _Oompje._ Hm, tjaprecies, dat denk je zoo, m'n jongenmaar de tijd gaat altijd in een kringetje (_met zijn wijsvinger in de lucht teekenend_) en eer je 't weet, komen ze weer achterop en sta je weer aan 't eind van het kringetje. Natuùrlijk: wij oudjes zijn niks meer waardmaar dat dachten wij in ónzen tijd immers precies zoo! De wereld is immers altijd precies zoo(_Als Henri nadrukkelijk zijn hoofd schudt_). Jawel, jij denkt: die oompje met zijn genrestukjes, dat beteekent niks meermaar ik heb er verleden toch maar weer eentje verkocht! (_Henri haalt zijn hoofd op_). Precies! (_hem met den vinger dreigend_). Pas jij maar op, jongeheer! (_zich weer naar de schilderij draaiend_). Tjapas jij maar op met je Fransche heupen! In ónzen tijd, toen beteekende dat nog wat, hèwij leerden nog "teekenen", zie je.  _Henri._ Ach, jawel.  _Oompje._ Precies!Wijtoen wíj nog jong waren, leerden wij eerst teekenen. Maar julliejullie kunt eigenlijk heelemaal niet meer teekenen  (_zijn sik beplukkend voor de schilderij_) hm, eigenlijk kunnen jullie ook heelemaal niet meer schilderen,hm, eigenlijk kunnen jullie heelemaal niks,hmtjaen toch zijn jullie soms zoo verdekseld knappe jongens tenminste jij.  _Henri_ (_glimlachend_). Ah zooah zoo!  _Oompje_ (_zich naar hem toedraaiend_). Maar wacht maar mijn jongen, als je oud wordtdan laten ze je in je hemmetje staan als je oud wordt, dan laten ze je alleen!  _Henri._ Ach oompje, wij jongeren zijn als kind al alleenen dat is nog heel wat erger: als kind alleen, en als mensch alleenen als kunstenaar alleen! In úw tijd, toen leefden ze nog samen voor één ding; voor teekenen en voor schilderen ennou ja, ieder in zijn "genre"; in úw tijdweet u, het lijkt me soms of het leven toen nog zoo eenvoudig was als "tweemaal twee vier"en nou nou zijn het allemaal breukenha, ha: repeteerende breuken! (_hij mompelt wat in zich zelf door, terwijl oompje, maar half luisterend, is opgestaan en een andere schilderij bekijkt; dan, zijn gedachtengang afbrekend_). Maarwaar kwam u eigenlijk voor?  _Oompje._Hmprecies! (_naar een schilderij gebogen, zijn sikje beplukkend_). Datdat snoepie, dat je hier verleden hadje weet wel, dat kleine zwarte dinghoe heet dat ook weer?  _Henri._ Tootje ? (_begrijpend waar oompje heen wil_) Ah _Oompje._ Precies!Tootje, dàt zal 't zijn, precies(_voor de schilderij_). Kijk: dat is nou toch verduiveld knap, zie jedat halsje , hm, die had je toch weer voor vanmiddag besteld, hè?  _Henri_ (_kijkt even schuddend glimlachend naar oompje, die in de schilderij verdiept schijnt_). Jawel _Oompje._ Nou stuur haar dan es eventjes naar beneden, hè? Ik kan haar zoo goed even gebruikenenkel maar voor de handjes, zie je, (_opkijkend van zijn kunstbeschouwing_) enkel maar even voor de handjes:allerliefste handjes, hèik stuur haar onmiddellijk weer terug hoor.  _Henri_ (_nog glimlachend_). Dat komt goed uit, want ik krijg onverwacht een nieuwe leerlingvanmiddag voor 't eerst, ik moet Tootje toch wegsturen.  _Oompje._ Precies!  _Henri._ En tante Cor?  _Oompje._ Mijn wijfie gaat uit.  _Henri_ (_lachend_). Ah _Oompje_ (_zijn sik streelend_). Cornelia moet met de trein.  _Henri._ Cornelia? Noemt u haar tegenwoordig Cornelia?  _Oompje_ (_grinnikend_). Wel nee, wel needat is alleen maar voor Zondags en voor feestelijke gelegenheden (_grinnikend zijn sik uitstrijkend_) Corneliaheette niet zoo'n helleveeg uit zoo'n stuk van Shakespeare ook Cornelia?  _Henri._ Cornelia? CorCordelia bedoelt u misschien?maar dat was geloof ik juist geen helleveeg.  _Oompje._ Zoodat is jammer. Och, mijn Cor is nou wel niet bepaald zoo'n helleveeg, zie jeeen goed wijfmaarhm(_als hij Cor op dat oogenblik juist in de deur ziet_) precies!   TWEEDE TOONEEL  _Henri, Oompje, Cor._  _Cor_ (_een nog wel flinke, maar ietwat te veel opgemaakte vrouw uit het volk van in de veertig, vrij zwaar gebouwd, met volle buste. Zij schijnt op haar Zondags aangedaan, met wat erg bloemigen hoed, een paraplu en een ouderwetsche reistasch. De deur, welke aanstond, heeft zij opengestooten en komt nu wat hijgend, met opgestreken zeil binnen_). Hoe heb ik het nou!O, neem me niet kwalijk mijnheer Henri, maar de deur stond an(_tot oompje_). Nou maar jij bent ook een lievert! (_weer tot Henri_). Daar zal ik nou net op reis gaan, en hij loopt naar boven! Aardig moet ik zeggenhéél aardig hoor _Oompje._ Mijn goeie mensch, ik was juist even naar boven geloopen, om me voor te bereiden op het afscheid, hè (_met een knipoogje naar Henri, terwijl Cor hem dreigt met haar vinger_).  _Henri._ En waarheen gaat de reis?  _Cor._ Ach, dat is niet voor pleizier mijnheer Henrinaar mijn kind natuurlijk hè,waarheen zou ik anders op reis gaan! Daar is altijd een heele dag mee gemoeid,maar hij heeft het goed in 't gestichtde stumper.  _Henri._ En gaat het nog niet beter?  _Cor._ Och dat wordt immers nooit beter, hèidioot blijft idiootdat zeggen de heeren doktoren ook.  _Oompje._ Tja!  _Cor_ (_tot Oompje_). Doe jij nou maar niet of jij je er wat van aantrekt  al is het van je eigen!  _Oompje_ (_maakt schouderophalend een afwerend gebaar_).  _Cor._ 't Is me wat moois, zoo naar boven te loopen, net dat ik weg moet! Over een uur gaat de trein al, godnogantoeen dat zal je nou altijd gebeuren als ik er heen moet, hè; als het op het nippertje loopt, is ie nooit te vinden. Een fatsoenlijk man brengt zijn vrouw naar de trein! En biecht jij nou es op:wat had je hier boven nou op eens weer uit te voeren, net dat ik weg moet, hè? 't Is hier bij mijnheer Henri niks gedaan voor zoo'n oude snoeper als jij!  _Henri_ (_wuift afwerend geruststellend met de hand_).  _Oompje._ Me lieve mensch, ik had eenvoudig een nieuw doekie noodig (_grinnikend over den rug van zijn hand wrijvend_) een nieuw velletje.  _Cor._ Ajasses, schei toch uit met je "nieuwe velletjes"! Als je zoo bent, kan ik je eenvoudig niet uitstaan.  _Oompje._ Tjahet was anders voor jou, melieve:ik zou toch nog zoo graag es een nieuw koppie van je maken.  _Cor._ Hoor nou zoo'n ouwe slampamper! Hij houdt me weer rejaal voor de gek  o, 't is zoo'n rakkert! (_oompje bij zijn mouw vattend_). Nou maar zeg es ouwe heernou gaan we subiet naar beneden hoor.  _Henri._ Nou, wat de oogen aangaat (_half tegen oompje, half tegen Cor_)ze heeft nog een paar mooie oogen.  _Cor_ (_oompjes mouw weer loslatend_). O zoo! mijnheer Henri, mijn oogen _Oompje._ Tjamaar voor naakt modeldat gaat toch niet meer.  _Cor._ Hoor hem!hoor dat nou! (_zij slaat zich op de gespannen buste_). Daar kunnen die jonge brutale krengen van tegenwoordig niet tegenop, hoor  die platvisschen! Dat mag nog gezien worden, mijnheer Henri! En dat wisten de heeren aan de Academie vroeger ook wel:ze hadden mij er o zoo graag gehad voor naakt model,maar ik wou niet hèaltijd particulier model bij de jongens geweesten altijd in alle eer en deugd, hoor.  _Henri_ (_voor zich heen_). De uitzonderingen daargelaten.  _Cor_ (_hem maar half verstaande, dreigt hem met den vinger_). Ja, gelooft u dat maar niet, mijnheer Henri! In ónzen tijd, toen was het nog een mooi vak, in ónzen tijd toen was het nog "echt", hè,maar tegenwoordig halen de jongens maar alles van de straatvan die meiden, die niet eens een dramatische stand kunnen houden afijn, ik trek me van de heele beweging niks meer an, hoor. Maar hijzoo'n oude snoeper, hèwilt u wel gelooven, dat ie nog wel es graag de kat in 't donker zou willen knijpen? (_oompje weer bij den mouw vattend_). Zult u vandaag een oogje op hem houden, mijnheer Henri?  _Henri._ Dat beloof ik.  _Cor_ (_oompje aan zijn sik trekkend_). Ga je mee, ouwe doordraaier?  _Oompje_ (_zijn arm om haar heenslaande_). Precies!zoo'n snoepertjeen nog zoo elegant!(_zij gaan samen, elkaar uitgeleidend, naar de deur, waar oompje zich nog even tot Henri keert, met den vinger naar beneden wijzend_). Dus?  _Henri_ (_knikt lachend. Cor en oompje af_).   DERDE TOONEEL  _Henri, daarna Nellie._  _Henri_ (_klopt glimlachend zijn pijpje uit, en gaat schouderophalend weer voor zijn ezel zitten; voor zich heen mompelend_). "In ónzen tijd""in ónzen tijd!"(_zijn hoofd schuddend_) en dan zóó te blijven hangen! (_er wordt geklopt_). Ja! (_over zijn schouder omkijkend_). Ah!  _Nellie_ (_mooi figuurtje van omstreeks twintig, trouwhartige oogopslag in een niet heel sterk geteekend, maar jong en levendig gezichtje, stadsteint bij donkerbruin haar. Naar binnen trippend_). Daar ben ik!  _Henri._ Nou, het werd ook hoog tijd hoor,ik zit te wachtenìk wacht! (_opspringend_) en nou gaan we meteen beginnen!  _Nellie_ (_rustig voor den schoorsteenmantel haar hoed afdoend_). Wel, wat heb je weer een haastik mag toch wel even uitblazen? (_ze gaat op de bank zitten_).  _Henri._ Nee:één zoen, en dan beginnen! (_hij komt naast haar zitten, zoent haar, neemt haar handje en zoent in haar hals_).  _Nellie._ Nounou!  _Henri._ Dat is om op streek te komen!Oompje was hier, en Cor.  _Nellie._ Die ouwe draak óók?en wat hadden ze?  _Henri._ Oompje kwam eerst, hèvragen of ik Tootje stuurdeje weet toch, dat ik Tootje voor vanmiddag besteld had, om es te probeeren voor de linksche figuur? Alleen maar es om een indruk(_als Nellie betrekt_)  nou daar hoef je niet zoo van op te kijken, want ik kan haar juist niet gebruiken, omdat die nieuwe leerling van me komt,ik had de heele Tootje vergeten. Nou, dan kan ze meteen naar oompje tante Cor moest weer uit stadje begrijpt!en toen kwam zij hem zelf halen, hoor. (_zij lachen samen_). Ja hè, om er zoo in te loopen: haar te trouwen! Ofschoon: zij zorgt goed voor hemhij verdient eigenlijk niet beter,maar toch(_haar van terzij aanziend, terwijl hij met een lachje opstaat_). Nee Nellie"trouwen" dat doen we lekker niet, hè?  _Nellie_ (_wat betrokken_). 't Wordt je ook niet gevraagd.  _Henri._ Nou ja, dat is toch onzin, je kan het toch samen goed hebben, je kan toch van elkaar houdenmaar: trouwen, (_voor zich heen_) die schildershuwelijken met _Nellie._ 't Wordt je ook niet gevraagd.  _Henri._ Verduveld, daar heb ik het toch al zoo dikwijls met je over gehad! Dat heb je toch zelf wel meegezegd: liefde moet vrij zijnen kunst moet vrij zijn,dat kun je niet binden. Als liefde vrij is, dan is ze juist het zekerst en het mooist Nel, dan is ze echt,maar trouwen?dan zet je je liefde onder een stollepiedat is immers onzin!  _Nellie._ 'k Weet wel, dat je niet van me houdt.  _Henri._ Wel God nog toe"niet van je hou"Ach meid, ik houd immers juist veel te veel van jehè? (_verliefd_). Klein dierage, dat me telkens er uit haalt!Ik moest juist wat minder van je houden, dan ging het werk beterwant telkens zie ik jou en niet mijn werk: dàn ben ik er inen dàn weer lig je me aan te kijken met je bruine oogendan zie ik niks dan je oogeno, julliejullie! En dat weet je ook bliksems goed!  _Nellie_ (_gauw bijgetrokken_). Nou, ik mag er toch ook wel wàt van hebben. (_aanhalig_). Ik ben nou toch alleen maar voor jou,en als ik nog es voor anderen zit, is het toch alleen maar gekleed en als jij het niet wilt, dan doe ik dàt ook niet!  _Henri._ Je bent een snoes!Wacht: (_hij haalt uit de kast een papiertje met bonbons_) kijk eens, dat heb ik voor je bewaard, van Zondag, bij mijn familie verjaardag van m'n zuster.  _Nellie._ Ohdat is nou weer lief van jeje bènt wel lief!  _Henri._ En nou gaan we beginnen!  _Nellie._ (_geeft hem een zoen, en begint haar blouse los te maken_).  _Henri._ Nee, vandaag alleen de kopik moet nou eerst de kop nog wat beter hebben. (_hij gaat voor den ezel zitten_).  _Nellie._ O(_zij neemt een half liggende pose aan als op de schilderij, met de armen onder haar hoofd_). Zoonietwaar?  _Henri._ Janee, wacht: (_hij staat op en verlegt haar hoofd wat, waarbij hij haar kriebelt_).  _Nellie_ (_met een gilletje opvliegend_). Hè nee!nou maak je 't zelf weer in de war! ik lag goed(_zij gaat weer liggen_).  _Henri_ (_de kussens schikkend_). Zoojazoo, (_hij gaat weer voor den ezel zitten en kijkt nog eens_) zoo is 't goed. (_hij schildert. Stilte_).  _Nellie_ (_voor zich heen_).Zoowas die Cor hier wat een mensch, hè.  _Henri_ (_schilderend_). Nou(_stilte_).  _Nellie._ Ik kan niet begrijpen, dat die model is geweesthè ?  _Henri._ Nee(_stilte_).  _Nellie._ En oompje,aardige man welwèl aardigmaar mìjn man is toch nog veel aardiger(_stilte. Voor zich heen, terwijl zij telkens met haar schoentje een wip in de lucht geeft_)HénriHárriHánniHénkHénnienee: Hánnie, dat vind ik het leukst (_vleierig_)"Hánnie"- _Henri_ (_schilderend_). Nee: "Henri" (_even korzelig opkijkend met nadruk_) "Hénrì"! (_stilte_).  _Nellie_ (_in zijn zelfden toon_). Hénrì en Nélliè-(_stilte_). Zeg, heb ik je wel es verteld, dat ik een neef heb, die ook Henri heet?maar die noem ik Henk.  _Henri._ Nou ja, maar houd nou es je mond! (_stilte. Er wordt geklopt_). Ja   VIERDE TOONEEL  _Henri, Nellie, Herman._  _Herman_ (_van ongeveer eenzelfden leeftijd als Henri, maar blijkbaar uit armer stand afkomstig. Met z'n bleeke, aldoor klamme voorhoofd, zijn vlasrossig haar, en zijn ietwat te hooge schouders, maakt hij een niet heel gezonden indruk. Hij draagt een ouderwetsche, groen geworden pelerine. Voorzichtig de deur openend en naar binnen ziend_). Mag ik binnen komen?  _Henri_ (_omziende_). O, ben jij het!kom binnen!(_schilderend_). Lang niet gezien!  _Herman_ (_verrast ook Nellie te vinden, komt aarzelig binnen_). Neehoe gaat het,(_drukt Henri, daarna ook Nellie de hand_) zoodat tref ik!  _Nellie_ (_heeft bij Hermans binnenkomen even opgezien, maar dadelijk dezelfde pose bewaard, waarin zij zich, totdat Henri opstaat, niet meer beweegt,hem de hand drukkend_). Dag.- _Henri_ (_wenkt met penseel_). Ga zittenga zitten.  _Herman_ (_blijft achter Henri staan en ziet beurtelings naar de schilderij en naar Nellie_). Lieflief _Henri._ Nee, heelemaal niet lief"lief" wordt het heelemaal niet!  _Herman_ (_verward_). Neeik bedoeldehetik bedoel(_hij keert zich wat verlegen om en zoekt een stoel_).  _Henri_ (_schilderend_). Jaweljij zou er wel iets liefs van maken.  _Nellie_ (_vergoelijkend_). Nou maar hij heeft laatst een heel mooi van me gemaakt, vroegergekleedmet die blauwe blouse(_met haar oogen tot Herman_) weet je nog wel?  _Herman_ (_onhandig_). Ik bedoelje model: het model is lief. (_Nellie zet een pruimemondje en Henri lacht meesmuilend. Met den rug van zijn hand over zijn voorhoofd vegend, zich herstellend_). Ik kwam eigenlijk juist om Nellie, hèdat wil zeggen: (_tot Nellie_) ik had het nieuwe adres na je verhuizing nog nietennenou kwam ik hier es even oploopenik dacht, dat Henri het nummer misschien wel zou weten,ik wist wel: zelfde straat _Nellie._ Honderddrieenveertig twee hoog.  _Herman._ Owacht: (_hij noteert zorgvuldig in een notitieboekje_) "honderddrieenveertigtwee hoog", ik had idee, zie je _Henri_ (_schilderend_). Jamaar ik kan haar niet missen, hoor!  _Herman._ Nou ja, het is natuurlijk alleen om maar al vast af te spreken; (_achter hem staande_) ik zie, je bent met haar nou toch betrekkelijk gauw klaaren dan  _Henri._ "Mee klaar"?(_hij duwt palet en penseelen weg, opspringend_) "mee klaar"?ik kom er nooit mee klaar! Telkens ben ik er weer uit: dan dít, dan dàt, aldoor weer wat andersik kan er verduveld nòòit inblijven!  _Herman._ Omaar als ik ongelegen kom(_hij maakt beweging om te vertrekken_).  _Henri._ Wel nee, wel nee kerelnee, dat is de bedoeling niet. Ik wil alleen maar zeggen in 't algemeen, hè: ik wou er juist es wat moois van maken, zie jeik dacht, misschien voor een expositie, of zoo,en de opzet was zoo allemachtig goeden nou raak ik vast en zit ik er op te sabbelen _Herman._ Nee maar(_maakt opnieuw beweging voor afscheid_).  _Henri_ (_hem terughoudend_). Och nee kerel, heusch , maar dat weet je immers zelf ook wel (_met een zucht_): van den mooien opzet tot het mooie eind, hèdat is de choos! (_naar Nellie kijkend, die uit haar pose is op gaan zitten en een bonbon eet_) en Nellie is een goed model(_met een schuin oogje naar Herman_) je kent haarprachtig, uitstekend voor de pose, en mooi genoeg waarachtig, maar _Nellie._ Wat "maar"?  _Henri_ (_haar op haar neus tikkend_). Jij hebt een mooi figuurtje Nel, en een mooi gezichtjenoumaar soms wil ik meer hebben, hè:het "ideale" model, hoe zal ik zeggen, dat zou zelf moeten leven, zie je, ik bedoel "meeleven"ik bedoel als 't ware "meeschilderen", enfin: de ziel aan 't stuk geven, hèeen lijf is niet genoeg _Herman_ (_fijntjes_). Ja, jij wil altijd alles hebben, hèhet lijf en de zielen het hart _Nellie_ (_opspringend_). Ja, hij wil altijd alles hebben!en geef ik je dan niet alles? (_tot Herman_) maar hij is toch zoo'n moeilijke vent, hèik begrijp soms niet, wat ie eigenlijk wil.  _Henri._ Nee, dat is het juist; (_peinzend_) het "ideale" model"hèt" model maar(_op zijn horloge ziend_). O! maar het is ook alGod, en dat is waar ook: Jules en Frits zouden op de koffie komen! (_tot Herman, die weer aanstalten maakt tot vertrekken_). Nee, dan blijf jij natuurlijk ooknee maar dan gaan we een complete lunch op touw zetten! (_hij rolt den ezel wat terug, verschikt de stoelen enz. terwijl Herman zijn hoed en jas ophangt_).  _Nellie_ (_die weer op de bank is gaan zitten en een bonbon eet, lang uithalend_) "Lùnch""lùnchen"hà wat klinkt dat leuk, zegwat zegt ie dat leuk: "lùnchen", wat is eigenlijk "lùnchen"?  _Henri_ (_haar nadoend_). "Lùnchen"? dat is jou een zoen in je halsje geven! (_hij zoent haar; dan, in zijn handen klappend_). En nou aan 't werk jongens! (_hij telt op zijn vingers_). Brood is ermaar niet genoegeieren, kaas, koffiedat vind je allemaal in het keukentje Nellie,dan ga ik wat sigaren halenen nog wat brooden sardines (_op zijn manchetten noteerend_).  _Nellie._ Hè ja, sardines!maar dat kan ìk toch wel doen?  _Henri._ Nee, jij hebt de vorige keer heelemaal verkeerde meegebracht! Maak jij nou alles klaar en zet de koffieen dan kun je straks meteen de omelet maken,dat kun je nou immers zoo mooi.  _Nellie._ Piekfijn(_tot Herman_) dat heeft ie me zelf geleerd, zeg (_dringend tot Henri_) maar toe, laat mij dat nou halen.  _Henri_ (_naar de deur gaand en zijn hoed nemend, terwijl Nellie mee naar de deur loopt_). Nee, zet jij nou klaar en maak koffieik moet toch zelf voor sigaren naar beneden, en het is vlak bij. (_af_).   VIJFDE TOONEEL  _Nellie, Herman._  _Nellie_ (_komt aarzelig terug van de deur, scharrelt wat aan de tafel, verdwijnt in het keukentje en begint klaar te zetten_).  _Herman_ (_naast de tafel zittend volgt haar met de oogen; hij zucht; stilte_). Is 't nog altijd zoo an?  _Nellie._ Och Henkie, begin daar nou niet weer over.  _Herman_ (_loopt pijnlijk rond en blijft voor den ezel staan_). Ik kwam zeggenik kwam vragen, of jena dit dingnog es kwamvoor een nieuw stuk; (_zich tot haar wendend_) wit! en grijs en blauween nimf, als een droom in een bosch.  _Nellie_ (_aldoor bezig_). Ja, later misschien, hèmaar nou kan ik niet. (_naar de schilderij knikkend_). Dàt moet eerst afenne ik ben nou van hem, hè.  _Herman_ (_met afwerend gebaar, dan met den rug van zijn hand zich het voorhoofd wisschend_). Maarjouw figuur is immers toch bijna af,en dan beloof je me tochdan kom je weervoor de nimfik moet je dan hebben, zie je(_hij gaat weer zitten en dringt nader_) ik moet _Nellie_ (_tegenover hem, brood snijdend_). Och Henkie, zit nou niet te zeurenik ben nou hier.  _Herman._ "Hier""hier" (_bitter_) hier zijn er al zooveel geweest.  _Nellie_ (_geprikkeld_). Och wat"hier veel geweest"en wat weet jij daar nou van! Dat is nou maar enkel, omdat je jaloersch bent. (_stilte_). En wat dan nòg?ik ben toch maar een model!ik ben toch vrij! (_stilte_). Och Henkie, toen ik bij jou kwam, was ik nog maar een schaap.  _Herman_ (_opspringend_). Jaja, dàt is het! Ik was de eerste hèen dan zie je niet zoo nauw! en nu je de smaak beet hebt, nu wil je ook de anderen leeren kennen! Nou leer ze dan maar kennen! allemaalden een na den anderdan zul je zien, wat voor een egoïsten het zijn! egoìsten! egoìsten! de heele wereld is egoïst! (_stilte, weer naar haar toekomend, zachter_). Maar wat ìk voor je voelde, zie jedat zal je niet weer vindenzie je. (_hij komt weer zitten, terwijl zij brood snijdt. Stilte_). Weet je nogzoo snee je bij mij ook altijd brood, Nellie,we hadden 't toch goed samen, Nel, hou je dan heelemaal niet meer van mezeg?  _Nellie_ (_zachter_). Och ja jongenoch jawel(_Zij zet koffie, en legt daarbij haar arm over de tafel_).  _Herman_ (_haar hand vattend_). We hadden het zoo goed samen, zegkon het niet zoo blijven? kan het niet meer zoo worden, Nel? Ik heb je zoo noodig zegik kan je niet meer missenik kàn niet buiten je!  _Nellie_ (_haar hand terugtrekkend_). Och nee Henkietoe! Ik kom wel es  ja, ik kom nog wel esvoor poseerenmisschien, (_jagend_) maar noù nietnoù ben ik hier, noù ben ik van hemen ik hoù van hem!ik heb hem liefdaàr: ik hoù van hem!  _Herman._ StSt!niet zoo hardop!(_hij staat op, loopt kreunend rond,dan bij de tafel terug_). Hoe kun je dàt nou tegen me zeggen!  _Nellie_ (_een beetje verschrikt over haar eigen uitval_). Nou ja(_luisterend,opgelucht_). Daar komen ze _Herman_ (_haastig_). Je spreekt hem toch nooit overons?  _Nellie._ Och wel nee.   ZESDE TOONEEL  _Nellie, Herman, Henri, Frits, Jules._  (_Rumoer op de trap. Henri komt met Frits en Jules druk in de deur. Herman is opgestaan en wischt zich het voorhoofd, terwijl Henri vluchtig een nieuwsgierigen blik op hem en Nellie werpt_).  _Henri._ Ziezoo:daar zijn we alle drie! Ik ontmoette ze juist bij de voordeur. (_tot Frits en Jules_). Kom binnen, kom binnen! (_naar Herman_) Jullie kent elkaar(_tot Nellie_) en jij kent ze ook Nellie?mijnheer Frits ken je _Nellie._ Ja, mijnheer Frits ken ik wel.  _Henri._ En dat is nou mijnheer Scheffer: Jules Schefferjuffrouw Nellie.  _Jules_ (_wat jonger dan de anderen, levendig, gladgeschoren gezicht, modieus gekleed met kleurig dasje en met een bloemetje in 't knoopsgat_). "Enfant terrible", juffrouw Nellie, onder al die kwasten.  _Frits_ (_wat ouder dan de anderen, rustiger, met iets van den arrivist over zich, maar toch joviaal met zijn puntbaard_). Ja, jij bent een fijn nummer!  _Jules._ Hij bedoelt een "fijn penseel" juffrouw Nellie.  _Henri_ (_zet het gehaalde op tafel, terwijl de anderen met Herman naar den ezel komen_). Nou Nel, hier is brood, en sardines en zoois alles klaar?  _Nellie._ Ja, maar ik moet natuurlijk de omelet nog maken.  _Henri._ O, maar dan gauw hè, dan kunnen we beginnen.  _Nellie._ Jaja(_zij verdwijnt in het keukentje, waarvan de deur openblijft, terwijl Henri bij de anderen voor den ezel komt_).  _Frits._ Knap werk,maar wat bedoelt ie er eigenlijk mee?  _Jules._ Wel, zie je dat nietdat is je reine duidelijke symboliek: twee violen en een baspartijtwee naakten op den voorgrond, als de lichte noten, en een soort kop op den achtergrond als de zware noot Henri is altijd een "Schwerenöter" geweestwat jij, ouwe jongen.  _Henri_ (_glimlachend_). Ach jij met je onzin! Natuurlijk is 't symbolisch,  maar toch bijna reëel hè, (_uitleggend_). Ik wou er een soort drieluik van maken, een synthese zoeken, zie jedaar moeten we toch weer heen:de twee naakten op het voorplan als het veelvuldige, het dualistischebijvoorbeeld ook het antimonogame in ons _Jules._ A ha!  _Henri._ De eeuwige tweestrijd, zie jeenfin. En daarachter, in het midden: "het gelaat"als het symbool van het monistische hè, het ideaal achter de dingenals het beeld van de ziel, zie je, die zich losmaakt van de naakte werkelijkheid(_Nellie is onderwijl in het keukentje aan het klutsen gegaan, wat Henri afleidt_). Nou is ze daar waarachtig aan het klutsen!(_naar de open deur van het keukentje gaande_). Nelliewat is dat nou voor manier van doen!  _Nellie_ (_met een schotel in de deur_). Ik moet toch klutsen voor de omelet!  _Henri._ Nou maar doe dan de deur dicht(_zij schijnen nog wat te harrewarren, waarna Henri de deur sluit_).  _Frits_ (_onderwijl met de anderen voor den ezel_). Dat rechtsche naakt staat er mooi opmaar de idee van die kop in het midden lijkt me wat erg vaag.  _Jules._ De baspartij speelt altijd min of meer in het obscuredat noem je: "tremolo in oscuro."  _Herman._ De idee vind ik juist mooi.  _Henri_ (_intusschen weer bij hen gekomen_). Zie je: dat linksche naakt moet de tegenstelling van het rechtsche wordeneen naakt van hooger orde  meer bezield, meer het geestelijke tegenover het lichamelijke naakt enfin, daar ben ik nog niet aan toe, daar heb ik nog niet eens een model voor. En dan het gelaat als de bevrijdingbevrijding uit de banden van liefde en kunst,de vrijheid  _Frits_ (_plagend_). A ha, nou begrijp ik Henri: "de vrije liefde en de vrije kunst"en de vrije liefde op den voorgrond! (_de anderen lachen, terwijl Henri glimlachend zijn schouders ophaalt_).  _Jules._ Ik voel voor de vrijheid! Maar waarom zet je haar dan in afdeelinkjes?en dan nog een lijst er om!Dan zijn wij, modernen, toch consequenter; de lijst, dat heeft zijn tijd gehad: decoratief en fresco vadertjedat is de toekomst, wat ik je brom. (_Henri blijft in gedachten voor zijn ezel staan, terwijl de anderen meer naar de rustbank komen_).  _Frits._ En waarom ga jìj dan niet es voor, met je praatjes?  _Jules._ Ik wacht ouwe heer: het gaat me momenteel wat te gauw. Ik wacht tot er stagnatie komt, en dan sticht ik eenvoudig een nieuwe richtingje zult nog van me hooren , maar mijn theorie is nog niet heelemaal klaar.  _Herman_ (_verontwaardigd_). En vroeger zei je precies andersom, dat je nooit moest schilderen naar een theorie!  _Jules._ "Andersom?"nou natuurlijk: een mensch moet toch niet altijd hetzelfde zeggen! Dat zou waarachtig een vervelende boel worden! Mijn hemel, laat een mensch toch wat spatie in zijn particuliere meeningen!  _Frits._ Ach wat, al dat getheoretiseer en geïdealiseerjullie leeft allemaal veel te veel in de wolken! De kunst is een vak als een ander:als jong broekje zie je er hoog tegen opmaar kunst is talent en werken, en als je eerst maar een beetje gerangeerd bent en je vak verstaat  _Jules_ (_met zijn duimen in de armsgaten_). Ah jawel: als je "gerangeerd" bent, dan merk je eerst "wie leicht sich's leben lässt!"  _Henri_ (_die zich uit zijn gedachten voor den ezel weer bij de anderen voegt_). Ja, jij hebt mooi pratenjij bent tegenwoordig maar het heertje met je portretten!  _Jules_ (_tot Frits_). Nee maar ouwe heer, nou stel je je zelf toch weer te plat voor, nee  _Herman._ Hoe kun je het idealistische in kunst ontkennen!  _Frits_ (_wat in 't nauw gebracht_). Dat zeg ik ook niet, volstrekt niet, ik zeg alleen, dat jullie te veel in de wolken leeft en te weinig practisch benten te weinig werkt misschien ook, tegenwoordig is er geen respect meer voor talent en voor arbeid.  _Jules._ Jawel vadertje, "arbeid"nou ja, alle respect, en "talent"nog mooier, maar: "een chique kunstziel" zie je, dàt is eigenlijk de quintessens van het neodandinisme in de kunst!en "rood", vadertje, rood! de toekomst is aan de rooden: "sociaalmonumentaal!"  (_Nellie komt intusschen uit de keukendeur nog een paar dingen klaar zetten, waarop Herman ook bij de tafel komt scharrelen om haar te helpen_).  _Henri._ O ja "rood"dat ben ik eigenlijk ook.  _Frits._ Een "chique kunstziel" en "rood""wie reimt sich das zusammen?"  _Jules._ Dat is eenvoudig ordinair achterlijk, om dat niet te laten rijmen!  _Frits._ Nou ja, op die manier zijn we allemaal rood, (_lachend met een knikje naar Herman_) Herman is ook rood.  _Jules._ Maar de nuancede nuance vadertje!  _Frits._ "De nuance?"ja, wat weet jullie tegenwoordig nog van nuancen  je zet de hoofdkleuren maar fel tegen elkaar _Henri._ Ik niet! Nee daar heb je gelijk in: de nuance is eigenlijk alles. Kijk hier: (_hij haalt de anderen weer bij zijn ezel_)dat vleesch,en de atmospheer van dat heele lijfGod, wat is levend naakt anders dan "nuance!" Nuance is de "idealiteit" van het naakt!  _Frits_ (_gekscherend_). En de realiteit?  _Nellie_ (_met de omelet uit het keukentje komend_). De omelet is klááaar  _Jules._ Ah _Frits._ Zie je:de omeletten en de modellen, dat zijn de aangenaamste realiteiten van het leven!  _Jules._ En de omeletjès?!  _Frits_ (_maakt afwerend gebaar; allen gaan lachend aan tafel en bedienen zich, terwijl Nellie koffie schenkt, waarbij Herman helpt. Nellie zit rechts, aan haar rechterhand Herman, dan Jules, Henri tegenover haar, Frits links vooraan_).  _Henri_ (_het gesprek weer opvattend_). Maar dat is het beroerde hè: het ideale losse naakt, dat vind je nietje zit altijd met modellen!  _Frits._ Tja, ik heb in 't buitenland eens een bekend "Berliner" gesproken, die nam altijd zijn modellenzijn naaktmodellenuit "die Gesellschaft"zooals hij zei. "Ik neem nooit van die beroepsmodelletjes, of ateliermeisjes of zoo," zei hij"alleen maar die Damen aus der Gesellschaft, mijnheerdie kunnen zich veel beter bewegen, die begrijpen je altijd dadelijk."  _Jules._ "Compris"!maar daar moet je zoo een fijne puntbaard voor hebben als jij!  _Henri._ Nou maar dat is opsnijerij!  _Herman._ Neeik vind juist: die eenvoudige modellen, dat is het liefst wat je hebt (_schouderophalend_) wat zijn nou "die Damen aus der Gesellschaft"!  _Henri._ Maar mijn God, ze zijn dan ook zoo onhandig, de meeste modellen!  _Jules_ (_tot Herman_). Ken jij dan zoo goed "die Damen aus der Gesellschaft"?Nee vadertje, Frits heeft schoon gelijk: (_met een knipoogje naar Nellie_) die modellen moesten eenvoudig afgeschaft worden voor "die Damen aus der Gesellschaft"!  _Nellie_ (_die door het drukke bezoek en in 't bijzonder door de zorg voor de omelet wat zenuwachtig is geworden_). Nou, ben ik dan zoo slecht model  !? (_tot Henri_). En je hebt juist zoo dikwijls gezegd, dat ik zoo goed model was!(_met tranen in haar stem_). Nou heb ik een uur voor die omelet staan zorgen, en nou O! wat zijn jullie mannen toch ondankbaar! Weet je wat jullie zijn?"egoïsten"! dát zijn jullieegoïsten! (_zij pruilt met haar hoofd in haar hand; allen willen sussen en troosten; Herman neemt schuchter haar andere hand, Frits staat op en geeft haar van achter een zoen in haar halsje_).  _Henri._ Ajasses, wees nou niet zoo flauw!needaar kan ik heelemaal niet tegen  _Herman._ Ach, dat bedoelt ie niet zoo erg.  _Frits._ De omelet is eenvoudig prachtig!  _Henri_ (_tegen Frits, als hij Nellie weer een zoen in haar halsje geeft_). Wil je daar wel es afblijven!  _Jules_ (_met zijn kop koffie opstaande_). Ik drink op de modelletjes in het algemeenen op juffrouw Nellie's halsje in het bijzonder!  _Nellie_ (_weer bijtrekkend_). Nou jongenszoo is 't genoeg hoor, zoo is 't genoeg. (_allen gaan weer lachend zitten en eten_). Zeg, jongens: Tootje komt straks.  _De anderen._ Tootje!?  _Jules._ Het nieuwe sterretje! (_Een Fransch wijsje neuriënd_)   "Un poète m'a dit  Qu'il savait une étoile,  Où on aime toujours _Herman_ (_tot Frits_). Jouw Tootje?  _Frits_ (_zijn schouders ophalend_). Mijn Tootje!? Nou maar het is een aardig snoetje hoor.  _Nellie._ Ajakkes, hoe kun jullie die nou zoo aardig vindenZoo'n brutaal nest!dat komt nauwlijks onder en boven 'r broek uit!  _Jules_ (_effen_). Nou, als ze de broek maar uitkomt.  _Nellie._ O, hoor dat! (_hem met den vinger dreigend_). Ik geloof, dat u een erg gevaarlijke man bent, mijnheer Jules.  _Frits_ (_voor zich heen_). Nee, zulke "erg" gevaarlijke mannen, zijn juist nooit zoo erg "gevaarlijk".  _Henri._ Ja, maar ze moet dadelijk weer weg, want ik krijg een leerling.  _De anderen._ Een leerling!?  _Nellie._ Ja jongens, hoe vindt jullie: Henri heeft een nieuwe leerlingen wat een fijne, hè Han?  _Henri._ Nou.  _Nellie._ En ze heeft hem ook een brief geschrevennee, die moet jullie toch eens hooren!  _De anderen._ Laat hooren!laat hooren!  _Henri_ (_protesteerend_). Ach, wel neenee, nee!  _De anderen._ Toetoe!  _Jules_ (_plagend_). Laat es zien, of het waar is.  _Henri_ (_een beetje gevleid glimlachend_). Nou, es kijkenéén zinnetje:  ik weet geen eens, of ik hem bij me heb(_hij haalt den brief meteen uit zijn binnenzak; hem inziende_) Nou maare _De anderen._ Draai af!draai af!  _Henri._ Hm(_lezend_). "Zeer geachte heer" (_hij mompelt eerst een paar zinnen door_) "ik houd van uw werk, als van een vriend zag het vaaken bewonder de idealistische kuischheid van uw naaktfiguren iknou maar met de rest heb jullie ook verder niets te maken.  _Frits._ "Hear! hear! hear!"  _Jules._ Heel pikant!  _Frits_ (_zich den geur van de enveloppe, waar Henri den brief weer ingestopt heeft, toewuivend_). Nounou!  _Nellie._ Ja jongensnou moet jullie es ruiken!  _Henri_ (_na eenig protest_). Nou netjes hoor!netjes! (_de enveloppe gaat langs de neuzen_).  _Herman_ (_ruikend_). Nee, daar houd ik niks van.  _Jules_ (_snuivend_). Beslist idealistisch kuische geur! (_aan Henri teruggevend_). Nou maar dan is ze bij jou wel aan het goede adres!  _Nellie_ (_haar vingers nog naruikend_). Een fijne dame!Maar ik vind dat toch een gekke brief voor een dame hoor, zou ze mooi zijn?  _Jules._ Natuurlijk is ze mooi!Pas maar op!  _Nellie._ O, mijnheer Jules, u bent een nare venteen reuzeplaag!  _Herman._ Och, zulke dames zijn nooit mooi.  _Frits._ Nee, Herman heeft schoon gelijk Nellie: idealistisch kuische dames zijn nooit mooimooi zijn alleen de realistisch onkuische modelletjes!  _Nellie_ (_niet goed wetend hoe het op te nemen, pruilend_). Nou maar, ik vind jullie niks lief, hoor. (_Frits geeft haar een handkus_).  _Henri_ (_op zijn horloge ziend, zenuwachtig_). Zeg es lui, we moeten voortmaken: over een half uurtje zou ze al kunnen komenen dan moet jullie weg wezen, hoor.  _Jules._ En hij moet zich eerst nog prepareeren!  _Nellie._ Nou, jullie zijn ook klaar, hè?  _Henri._ Hier zijn sigaren. (_hij en Herman steken een pijp op, Frits een sigaar_).  _Jules_ (_een cigaret aanstekend_). De moderne sleutel van alle hooge inspiratie is de cigaret. (_er wordt geklopt_).  _Henri._ God! dat kan ze toch nog niet zijn!?(_allen staan op_).   ZEVENDE TOONEEL  _De vorigen, Tootje._  _Tootje_ (_om de deur_). Mag ik binnenkomen?  _Henri._ O't is Tootje. Ja, kom maar binnen!Maar je moet dadelijk weer wegik kan je niet gebruiken, hoor: ik krijg een leerling, en oompjedie mijnheer van benedenheeft om je gevraagd, (_rondwijzend_) je kent de heeren toch?  _Tootje_ (_pruilig coquet rondkijkend_). Nou, of ik de heeren ken, van haver tot gort, hoor(_Frits bemerkend_) alleen mijnheer Frits ken ik heelemaal niet(_zij gaat meteen wat uitdagend op Frits' knie zitten_).  _Jules_ (_zich kwasi gechoqueerd afwendend_). Nu niet zoo familiaar!  _Tootje._ "Niet zoo familiaar" zeit ie! (_Jules aankijkend, kwasi verschrikt_). O, maar ù ken ik echt niet!  _Frits._ Heb je mijnheer Jules dan nooit bij me ontmoet?  _Jules_ (_neuriënd_). "Och Toosje, mijn Roosje, mijn suikerdeprij _Tootje._ Nou maar, nou mag ìk wel zeggen: "niet zoo familiaar!"(_zij ziet Jules' cigarettenkoker, en haalt er brutaal een uit_). Daar heeft u zeker eentje voor mij in bewaard? (_zij steekt haar cigaret op aan Frits' sigaar; Herman ziend_). En daar heb je Herman ook! Hoe gaat het ouwe jongen?  _Herman._ Kleine rakker!  _Tootje_ (_tot Henri_). En wat zei u nou van "naar beneden?" (_pruilend_). Ik zal hier toch wel mogen blijven?  _Henri._ Nee: ik krijg plotseling een leerling, en nu heeft juist oompje, van beneden, om je gevraagd.  _Tootje._ Nou maar dat is wat mooiswie is dat nou:mijnheer "oompje"  daar heb ik nooit van gehoord!  _Jules._ O, dat is een heel aardige jonge man.  _Henri._ Veel aardiger dan ik.  _Herman._ Pas maar op: 't is een oude doordraaier, hoor!  _Frits._ Een groote bok met een groote sik!  _Tootje._ Ajakkes!Nou maar ik blijf veel liever hier,waarom moet ik naar beneden toe? (_boozig verwijtend tot Henri_). U heeft me besteld!  _Henri._ Nou nou, zoo erg is het niet; troost je maar voor dezen keer,(_hij neemt een bonbon uit het zakje van Nellie, waar deze juist zelf een uitgenomen heeft, en steekt die Tootje in haar mond_) de anderen moeten straks toch ook allemaal weg.  _Nellie._ Dat zijn mìjn bonbons!  _Tootje_ (_met uitdagend zuigend snoetje_). Ze smaken niet slecht, (_met een oogje van Nellie naar Henri_) jij weet ook wel, waar de lekkerste bonbons zijn te krijgen!  _Nellie_ (_haalt verontwaardigd haar schouders op_).  _Herman_ (_voorzichtig plagend_). En wat een mooie hoed!?  _Tootje_ (_coquet haar hoed schikkend_). Ja, vind je niet? die heb ik gister ook pas gekre(_met een oogje naar Frits_) gekocht. Mooi hè, met die bos veeren,en ze wapperen zoo!  _Frits_ (_laat haar paardje rijden en blaast in de veeren_). Kijk ze wapperen! (_Hij klapt met de tong_).  _Henri_ (_neuriënd_)En wie zal dat betalen _Tootje._ Nee Frits, schei nou uit, zeg.Nou, je moet toch als model goed gekleed gaan!de mannen willen toch, dat je altijd wat knaps aantrekt, altijd "gekleed" bent!  _Jules_ (_voor zich heen_). Integendeel!  _Tootje._ De mannen willen toch niet die pruldingen uit een modebazar.  _Nellie_ (_geërgerd_). Ach kind, jij met je "mannen"je komt nauwlijks kijken! wat weet jij nou van de mànnen?wat weet jìj nou van de mannen!  _Tootje_ (_schamper_). "Ik van de mannen?"nee: dat zal ik aan joù vertellen!ha, hawat ìk van de mannen weet!  _Jules._ Ktsch! Ktsch!  _Tootje_ (_tot Jules_). Poeh,zij gééft in ieder geval meer om de mannen dan ik, hoor:ik geef niets om de mannendaar: geen cent hoor!  _Jules._ Als de mánnen maar centen geven!  _Henri._ En hoeden. (_Nellie lacht_).  _Tootje_ (_tot Jules_). Mijnheerhoe heet u ook weer?  _Frits._ Mijnheer Jules.  _Tootje._ Noumijnheer Jules, ik geloof, dat u een impertinent mensch bent.  _Jules._ Integendeelik mis die deugd!  _Henri._ Lieve Tootje, nu moet je heusch naar beneden hoor.  _Tootje._ Maar ik wil niet naar dien ouden vent toe!ik vind het hier veel te leuk ofschoon jullie heelemaal niet aardig zijn, dat moet ik zeggen.  _Henri._ Het is een hééle lieve manen heel royaal!  _Tootje_ (_ongeloovig, nieuwsgierig_). Heel royaal?  _Herman._ En hij houdt veel van de meisjes.  _Nellie._ Dat komt goed uitjij geeft immers geen cent om de mannen!  _Tootje._ Ach, bemoei jij je er niet meega jij dan!  _Nellie_ (_haalt haar schouders op_).  _Henri._ Nee, hij heeft expres naar jou gevraagd"om je mooie handjes".  _Tootje_ (_half pruilend, half gestreeld haar handjes bekijkend_). Om mijn mooie handjes? (_opstaand van Frits' knie_) Ach watDagdag (_zij neemt vluchtig afscheid en gaat schoorvoetend naar de deur_).  _Henri._ 't Is hier vlak beneden: eerste deur links,ennenetjes gedragen hoor!  _Tootje_ (_bij de deur uitdagend omziende_). Als jullie je hier maar netjes gedragen, (_met een nijdigen blik naar Nellie_) en jìj vooral, met je "mánnen"! (_af_).   ACHTSTE TOONEEL  _De vorigen, behalve Tootje._  _Henri_ (_op zijn horloge ziend_). Zoonu kunnen we nog een pijp rooken, en dan moet jullie ook weg, hoor.  _Herman._ Dat is me der ook eentje!  _Frits._ Laat haar maar gaan.  _Henri._ Die brengt het nog verin de liefde.  _Nellie._ Liefde!?wat weet zìj nou van liefde!  _Jules._ Lieve juffrouw Nellie: sommige vrouwen brengen het in de liefde juist het verst zonder de liefde.  _Herman._ Hoor nou! hoor nou! Neeliefde is alles!  _Henri._ En schoonheid.  _Herman._ Jamaar liefde is toch meer.  _Henri._ Hoe kun je dat zeggen, als kunstenaarNee, schoonheid is alles.  _Nellie_ (_met de ellebogen op tafel en de kin in haar handen_). Waarom?  _Henri_ (_korzelig_). Waarom!?  _Nellie_ (_merkend, dat Henri wat geprikkeld is_). Jullie zijn allemaal aardige jongens, en ik geloof, dat jullie allemaal altijd een beetje gelijk hebben.  _Frits_ (_plagend_). Maar Henri toch het meest?  _Nellie_ (_lachend afwerend_). Och(_zij staat op en begint de tafel af te ruimen_).  _Henri._ En wat zeg jij er van Jules?  _Herman._ Ja, wat zeg jij er van?  _Jules_ (_met dichtgeknepen oogen de rook van zijn cigaret opblazend_). Nee  als jullie er ernst van gaat maken  _Frits._ Nou, biecht nu eens op!  _Henri en Herman._ Nou?Nou?  _Jules._ Wel ik zou zeggen: de theoretische quintessence van alle schoonheid en van alle liefde, dat is de "inspiratie",en de practische quintessence van de kunst en de liefde, dat is: "je doe maar!"Ik houd me aan de inspiratie.  _Henri._ Maar je moet toch werken! toch ploeteren, toch doen!?  _Herman._ Jaanders kom je er niet.  _Jules._ Maar ik heb nergens te "kommen", ik wil nergens "kommen"!ik houd me eenvoudig aan de inspiratie, die is altijd veel mooier dan alle uitwerking. Verbeel je eens, wanneer Onze Lieve Heer het alleen maar bij de inspiratie had gelaten, en niet tot zoo'n miserabele uitwerking was gekomen  dàt zou een artiest zijn geweest!Tegen een liefde en tegen een schoonheid en tegen een kunstwerk en tegen de wereld kun je redeneerenmaar de inspiratie blijft overeind:ik houd me aan de inspiratie en aan den beredeneerd negatieven kant van de kunst!  _Herman._ Ja, jij hebt makkelijk praten: jij hoèft niet te schilderen: jij hebt geld, dan kun je wel leven van de inspiratie en negatief zijndat is makkelijk genoeg!  _Jules_ (_met dédain_). O man, dat is veel moeilijker dan je denkt!  _Henri._ Nou maar dat noem ik eenvoudig met je welnemen: "artistieke luierij".  _Jules._ Mis vadertje!dan leef ik juist, dan zie ik, dan schilder ik, dan werk ik, dan "beleef ik de idee"!  _Frits._ Maar bovendien is je uitgangspunt verkeerd: de uitwerking is niet minder dan de inspiratie, integendeel:ik ben bij mijn portretten altijd weer opnieuw verbaasd, dat ik er nog zooveel van terecht breng! Nee hoor: bij wie de uitwerking altijd beneden de inspiratie staatik geloof, dat dàt de ware broeders niet zijn.  _Jules_ (_allengs zich opwindend_). Ja, jawel: jullie hebt allemaal een gearrangeerde werkelijkheid noodigeen interieurtje of een bloemetje of een kippie of een hippieen als je er dan lang genoeg aan gesabbeld hebt, ben je zelf verbaasd, dat de kopie nog zooveel op de werkelijkheid lijkt. Maar dat is 't juist: ik neem alle willekeurige werkelijkheid aan, en arrangeer ze in mijn eigen ziel tot iets prachtig mooisdàt is kunst, dàt is inspiratie!àlles is schoonheid, àlles is mooials je zelf maar mooi bentDààr! (_hij gooit wat kopjes, schoteltjes en eetgerei, die Nellie nog niet weggenomen heeft, door elkaar op een hoop, zoodat enkele breken_) dààr, dààris dàt niet mooi!? Daar zie ik nou schoonheid in, in al die witte lichtvlakken tegen elkaar: dat ronde boven die punt, en dan dwars die hoek en dan een breed vlak,dat is een harmonie van disharmonieën, dat is voor mij nou een schoonheid, een genot  een "genòt!"In me zelf heb ik daar nou al een prachtig ding van gemaakten dat hangt nou al in den hemelin mìjn galerij! Voilà! dàt is kunst, dàt is inspiratieen dat is voor mij genoeg (_weer heel nuchter_) en nou steek ik een cigaret op. (_de anderen zwijgen even, wat verbluft_).  _Frits._ Jadat is nu juist jullie symbool: je slaat den boel maar kapot  en dan heb jullie iets moois gedaan!  _Herman._ Dat is eenvoudig egoïsme, dat is anarchie!  _Nellie_ (_die juist de scène, uit de keuken komend, heeft aangezien, verontwaardigd_). En mìjn koppen _Frits._ O! ze zegt "mìjn koppen!"Is 't al zòò ver, juffrouw Nellie?  _Nellie_ (_haalt boozig haar schouders op en ruimt verder weg, waarna zij op de tafel gaat zitten_). 't Is wat moois!  _Henri_ (_korzelig uithalend_). Achachach(_hij wendt zich schouderophalend af en neemt een mandoline, die aan een ezel hangt; hij grijpt in de snaren en probeert te spelen, maar haspelt_).  _Jules_ (_klapt in de handen_). Juist vadertje! je hebt gelijk: muziek, dat is de opperste uiting van alle inspiratie:de edelste praktijk van "je doe maar", dat is de moderne muziek.  _Henri_ (_spottend_). Jamaar ik houd eigenlijk juist zoo van de romantische.  _Jules._ Jammerjammer voor jou,ja, jullie zijn eigenlijk allemaal veel te sentimenteel, (_hij blaast peinzend de rook van zijn cigaret naar boven_) dat is jullie grondfout. (_even toekijkend_). Ik mag het anders zoo graag, zoo'n mandoline, hèeen viool is mooier, maar zoo langademig: (_hij gooit zijn hoofd op zij en doet alsof hij een lange vioolstreek maakt_), maar zoo'n ding, daar zit iets van het moderne leven in: (_hij buigt zich over een denkbeeldige mandoline en grijpt zenuwachtig heen en weer, met zijn hoofd en heele lichaam in beweging_) pangpangpàngpangpangpàng!  _Henri_ (_probeert nog verder, geeft dan de mandoline aan Herman_). Nee, verduiveld, dat kan jij beter Herman: je weet, dat leuke ding van "Een lieve meid."  _Herman_ (_speelt en zingt,allen vallen in en zingen mee_).   Een lieve meid,  Een mooi model,  Dat mag ik bliksekaters wel  Ti rá la la,  Ti rá la la,  Ti rá la la la lá!  (_Voor het tweede couplet aarzelt Herman even_). Hoe is 't ook weer?  _Nellie_ (_van de tafel springend en, met haar hand aan haar oor, zich naar den vloer buigend_). Ik geloof waarachies, dat ik Tootje beneden hier kan hooren lachen!?  _Henri._ O, dat kan bestdat is toch zoo'n gemeene vloer: je zou er soms bijna doorheen kunnen zien(_hij legt opeens een vinger op den mond_) wacht(_terwijl de anderen luisteren, schuift hij de rustbank opzij en slaat een grooten hoek van het vloerkleed om,dan legt hij weer een vinger op den mond_)nee, nee: we moeten juist doorspelen! Speel nou door, Herman! Speel nou door! (_zij liggen met handen en knieën op den grond, links, tegenover de deur, Henri, rechts, met de deur achter zich, Jules en Nellie, tusschen hen Frits, gebukt_).  _Herman_ (_naast Nellie staande en op haar neerziend, speelt verder en zingt nu alleen, een beetje sentimenteel uithalend_).   Eens, 's avonds, in  De Kalverstraat  Zoo'n snoepekoppie langs me gaat  Ti rá la la,  Ti rá la la,  Ti rá la la la lá!  (_Henri probeert eerst te kijken, dan dringt Nellie op, doch zij schijnen niets te zien_).  _Henri_ (_probeert nog eens_). Ik geloof waarachtig, dat ik wat zien kan (_even opkijkend_) speel nou door Herman!  _Herman._   Wij bleven zoo  Bij toeval staan,  En zage' elkaar beteuterd aan  Ti rá la la  Ti rá la la  Ti rá la la la lá!  _Henri_ (_kijkend, maar niets ziende, voor de grap uithalend_). Oh(_op dit oogenblik verschijnt Helena in de deur, welke zij nog onder Herman's zingen heeft geopend, een moment door niemand gezien, daar allen, behalve Henri, die juist voorover op den grond ligt, met hun rug naar de deur zijn gekeerd en door 't zingen van Herman niets gehoord hebben; als Henri, opkijkend, nog eens_ "Oh!" _roept, ziet hij haar vanzelf recht tegenover zich_).Ah  NEGENDE TOONEEL  _De vorigen, Helena._  _Helena_ (_rijzige gestalte, achter in de twintig, donker haar met donkere wenkbrauwen en lange wimpers, waaronder lichte oogen, zuiver gesneden gelaat, met wat bleek teint; haar verschijning contrasteert tegen de groep door een zekere bewuste vrijheid van aristocratischen huize; zij draagt een eenvoudig maar gedistingeerd costumetailleur. Weifelend in de deur_). Neemt u me niet kwalijk, maar ik had al een paar maal gekloptik ben hier toch terecht bij mijnheer van Bergen?  _Henri_ (_die op een knie haar eerst nog een oogenblik verbaasd heeft aangezien, opstaand_). Ah!pardonpardon! Zekerneemt u me niet kwalijk:wij zochten juist naar ietsnaar iets, dat verloren was (_hij wijst verward op den grond, zich dan bezinnend slaat hij 't kleed weer recht en trekt de rustbank op haar plaats, terwijl de anderen zich naast de tafel retireeren, waar Nellie, die ook een oogenblik op haar knieën Helena's verschijning heeft aangestaard, zich bij hen voegt. Zich thans beheerschend, op zijn horloge kijkend_). Ach, maar ik was ook heelemaal den tijd vergeten:ik heb toch het genoegen met juffrouw van Dijk te spreken?  _Helena_ (_knikt_).  _Henri._ O, ja(_met uitgestoken hand haar tegemoet gaand_) komt u binnen; wij waren eigenlijk allemaal den tijd vergeten, en mijn vrienden hebben zich wat verlaat:(_voorstellend_) mijnheer Boogaert, mijnheer Scheffer, mijnheer ten Kate, juffrouw Nelliejuffrouw van Dijk.  _Frits._ Ja, we hebben ons verlaat: het is onze tijd.  _De anderen._ Jaja. (_zij buigen vluchtig naar Helena en gaan_).  _Nellie_ (_gaat het laatst, nadat zij Henri een hand heeft gegeven_). Dag (_zij maakt een stijf buiginkje naar Helena en kijkt bij de deur nog even nieuwsgierig verwonderd om_).   TIENDE TOONEEL  _Helena, Henri._  _Henri_ (_hoffelijk Helena naar de rustbank wijzend_). Ik maak mijn excuses, dat ik u in zoo'n herrie ontvang,maar ik had juist een paar vrienden hier(_Nellie komt nog even terug, en haalt rustig haar hoed,  Henri ziet haar wat korzelig na, waarop zij in de deur van het keukentje verdwijnt_). Dat is een modelletje een modèlletje,ze moet daar nog wat redderen.  _Helena._ Een modelletje? Ochmaar gaat die nu weg voor mij?had u haar maar laten blijven.  _Henri_ (_licht verwonderd over haar vrije manier_). Opardon juffrouw van Dijk, maar het is toch beter onze eerste lessenlater kunnen wij misschien naar het model werken. (_nog wat geaffaireerd opruimend_). Ik hoop, dat u mij niet kwalijk neemt, dat u zoo'n gezelschap hier vondmaar, het was een afspraaken u hadt zoo laat geschreven en dan die tabaksrookhindert u die lucht niet?  _Helena_ (_met iets van teleurstelling over Henri's conventioneelen toon_). O nee mijnheer van Bergen, volstrekt nietdat vind ik juist aardig, ik houd juist van tabaksluchtik rook zelf ook wel.  _Henri_ (_haar nog even verwonderd van terzijde opnemend, biedt cigaretten aan_).  _Helena_ (_een oogenblik aarzelend_). Onee, dank unu nietlater.  _Henri._ O maar dat vind ik anders heel sympathiek: moderne dames, die rooken. Daar ligt iets heel gracieus in: "de dame met de cigaret", (_een elegant rookgebaar makend_) ik zou bijna zeggendaar ligt iets artistieks, iets voor een schilder in: een mooie lijn _Helena_ (_meer geanimeerd_). Juist, jade lijn, dàt is, geloof ik, wat me daar altijd in aantrekt; (_lachend_) kijk, daar geeft u me al een eerste les: "de lijn van het rooken"!  _Henri._ Maar de meeste dames vinden het rooken toch aantrekkelijk om andere redenen.  _Helena._ Waarom dan?  _Henri._ Ja, dat is niet zoo makkelijk te zeggen, dat is een kwestie van sentimentze zoeken erja, hoe zal ik dat zeggenze zoeken er een tikje van het scabreuze in. O, een tikje maar! een druppeltjeeen homoeopatisch druppeltje misschienbegrijpt u?  _Helena._ Jaof eigenlijk nee, niet precies: ik voel dàt er nu niet zoo inof misschien(_uit haar gedachtengang opkijkend_) maar ik ben volstrekt niet zoo tegen het scabreuze mijnheer van Bergen wat verstaat u eigenlijk precies onder het "scabreuze"?  _Henri_ (_wat in de war gebracht, en opnieuw lichtelijk verbaasd_) "Scabreus"? Wel, scabreusdat is bijvoorbeeld een modelletje, (_zich verbeterend_) of nee, niet alle modelletjes natuurlijkdit (_met een gebaar naar het keukentje_) was een lief modelletje, volstrekt niet scabreusmaar de meeste modelletjes zijn toch een beetje "scabreus"; of laat ik zeggen, met verlof: een "cocotte" nietwaar, pardon, dàt is "scabreus".  _Helena._ Omaar ik heb toch wel cocottes gekend, die heelemaal niet scabreus waren.  _Henri_ (_die bij de tafel was gaan zitten, springt verbaasd op en staart haar even vragend aan_). U zegt?Oja.  _Helena_ (_glimlachend_). Ja, daar verbaast u zich natuurlijk over, dat ik cocottes heb gekend,dat was een toeval, en dat waren ook maar enkelen,  (_met een half spottend, half nieuwsgierigen blik naar hem_) u zult er ongetwijfeld meer gekend hebben dan ik, maar enfin diedie vrouwen waren niet wat ik meen dat "scabreus" is.Wilt u wel gelooven mijnheer van Bergen, dat mij dat bijzonder aantrektik bedoel bijzonder intrigeert: "het scabreuze"?  _Henri_ (_die haar aldoor met verbazing heeft aangehoord, ziet haar nu ook wat achterdochtig aan_). Hoe bedoelt u?  _Helena_ (_die zijn gedachten raadt, lachende_). O nee! ik ben zelf heusch geen cocotte mijnheer van Bergenen heelemààl niet scabreus"helaas", zou ik bijna zeggenmaar begrijpt u niet, dat dàt ons, moderne vrouwen, juist interesseert, die streken van het leven, die altijd zoo gesloten voor ons zijn, en waarmee we eigenlijk toch zoo veel te maken hebben althans zijdelings?  _Henri_ (_van zijn verbazing bekomend_). O jao jamaar _Helena._ Maar u vindt 't eigenlijk niet te pas komen, dat ik daar maar zoo dadelijk over redeneer,ik dacht anders juist, dat ik met u _Henri_ (_met warmte_). O nee, zeker, zeker, dat interesseert me allemaal bizonder! Nee, integendeel, gaat uw gang. Maar, eerlijk gezegd, maakte u me even wat in de war met zoo te spreken,uja, hoe zal ik dat uitdrukken:u haalt om zoo te zeggen verschillende kringen door elkaar  de dames uit uw kringen zijn anders niet _Helena._ Maar ik ben juist een dame uit geen enkele kring, ziet u. Ja, ik begrijp wel, dat u dat maar niet zoo dadelijk aan kunt nemen:u vindt, dat er verschillende kringen moeten zijn, en u had me vooraf alvast gerangschikt onder de nette, artistiek conventioneele dames! En nu raakte u even uit uw humeur, omdat u zich in de conversatie wat gedesoriënteerd voeldeO! de mannen zijn zulke huichelaarsnog veel erger dan wij vrouwen:de vrouw is tenminste sòms heelemaal waarachtig eerlijk, maar de mannen zijn 't geloof ik nooit zóó heelemaal daarom irriteert het ze zoo van een vrouw waarheden te hooren.  _Henri_ (_meer en meer geïnteresseerd, gaat naast haar zitten_). Ik ben nu heusch heelemaal niet meer uit mijn humeur. (_pogend het gesprek een andere wending te geven, om zijn autoriteit te herstellen_). Maar juffrouw van Dijk, nu ik u zoo hoor, ben ik toch nieuwsgierig, waarom u juist tot mij komt om lessen?  _Helena._ O, noemt u me alsjeblieft niet juffrouw van Dijk: dat klinkt zoo  dat klotsthaha, dat klotst, zooals een biljartbal! Ik heet Helenaof Lenaof hoe u maar wilt.  _Henri._ O, ik wil graag zeggen wat u 't prettigst vindt: juffrouw Helena  of Lenaof Helena  _Helena_ (_weifelend_). Neeik geloof dat dat wat te familiaar is om mee te beginnen,zegt u dan maar liever juffrouw Lena.  _Henri._ Juffrouw Lena(_haar aanziende_) nee, dat gaat toch niet goed: "juffrouw Helena"dat past veel beter. En noemt u mij dan ook alsjeblieft bij mijn voornaam: Henri.  _Helena._ "Henri", "Mijnheer Henri"nee: mijnheer van Bergen en juffrouw Helenadat klotst tenminste iets zachter.  _Henri_ (_met een aai door de lucht_). Laten wij zeggen: dat "klutst". Maar juffrouw vanjuffrouw Helena, nu heeft u me nog heelemaal niet gezegd, waarom u juist naar mìj gekomen bent, om lessen te nemen?  _Helena._ Kijk, daar heb je nu de mannelijke ijdelheid! want u voelt zich al vooraf gestreeld door de redenen.  _Henri_ (_wat onthutst_). Onee het is louter nieuwsgierigheid.  _Helena._ En dààr heb je de mannelijke huichelarij!  _Henri_ (_een weinig geraakt_). U bent u heeft wel een slechte meening van de mannen! _Helena_ (_als ze hem wat geraakt ziet, invallend_). Ochdat moet u niet zoo ernstig opvatten!(_lachend_) u moet me niet al te serieus nemen. Maar ik dacht dat alleen zoo, omdat de reden, waarom ik juist naar u kom, betrekkelijk zoo eenvoudig is:ik had bij professor Muller van de Academie geïnformeerd, die mij ook uw naam noemdeen de rest heb ik u geschreven;(_eenvoudig_) ik houd van uw werk, vooral van dat nevelig kuische in uw naaktfigurendat boeit me.  _Henri_ (_die zich, gevleid, toch even den meerdere voelt_). Enheeft u al eens lessen gehad? u teekent zeker?  _Helena_ (_schalks bescheiden_). O jazoo heelemaal niets niemendal ben ik niet: ik heb veel geteekend, en ook wel geschilderd, en(_met een lichte zucht_) veel gezien,een matig talentje, mijnheer van Bergeneen matig talentje, maar toch heusch wel eenig talent. Ik hield ook van uw schilder"wijze", en daarom ook kwam ik naar u.  _Henri_ (_nog even in den toon van den leeraar_). Dus't is vooral voor het eigenlijke schilderen?  _Helena_ (_peinzend zijn woorden herhalend_). Ja"vooral voor het eigenlijke schilderen"(_levendig_). O ja, maar 't is dat niet alleenhet is de "sfeer", die me altijd zoo aantrekt, ziet u; ik heb veel gereisd: Noorwegen, Italië, Amerikamaar het is "de sfeer", die me altijd aantrekt en die ik wil begrijpen en doordringenhet is het "leven"ja: het "leeren leven" ziet u (_zij rekt zich traag_).  _Henri._ "Leeren leven?"(_glimlachend_) "leeren leven!"iemand, die zich zoo vrij beweegtvrijer dan al die losse schilders hiermaar: u beweegt u nog veel vrijer dan ik!  _Helena_ (_even glimlachend_). Nóg vrijer?Ach nee, dat lijkt maar zoo, mijnheer van Bergen; al die vrouwen, die zich zoo vrij bewegenNee, ik ben niet zoo vrij of misschien ook tè vrij(_haar gedachten afschuddend_). Maarik zit hier maar te praten(_zij kijkt onwillekeurig zoekend rond en ziet de schilderij op den ezel; verrast_). O  is dat uw laatste werk? Ach, dat heb ik nog heelemaal niet gezien! (_zij staat op en gaat er belangstellend voor staan, loopt dan terug en zet zich ten slotte op een stoel voor den ezel_).  _Henri_ (_komt naast haar staan, terwijl zij even beiden zwijgend toezien; dan met ijver, maar toch met een lichten schijn van nonchalance, uitleggend, terwijl hij den indruk op haar bespiedt_). Ziet u:in de beide naaktfiguren heb ik het dualisme, de tweespalt in ons leven willen uitdrukkende polen van het natuurlijke en het gecultiveerde in ons leven,u ziet: de tweede naaktfiguur heb ik nog maar aangezeter is zoo moeilijk een model voor te vinden, omdat ik er al het edele, geestelijke mee wil uitdrukken tegenover het primitieve, natuurlijke van de andere figuur. En dan op den achtergrond "het gelaat"het zielsgelaat, als een beeld van het standvastig blijvende, dat als een stille lamp voor ons uitschijnt enfin _Helena_ (_met warmte_). Jajadat is mooi gedacht, dat vind ik mooi gevoeld,daarin herken ik u weeruw kunst.  _Henri_ (_lachend_). Beter dan in den persoon?  _Helena._ O nee, dat niet(_hem glimlachend aanziend_) daaraan mag ik nog niet toe zijn,(_weer naar de schilderij gekeerd_) maar ja, in het algemeen geloof ik wel, dat de kunst zuiverder is dan de kunstenaar zelf.  _Henri._ O jaze vallen tegen in 't gebruik!  _Helena._ Och, dat zegt u nu maar alleen, om een complimentje te krijgenmaar mijn beste compliment is toch mijn belangstelling voor uw kunstwant dat is toch in ieder geval het beste in een kunstenaar.  _Henri._ Nee maar zeker, zekerdat geloof ik ook,en daarom kan een kunstenaar zelf nooit meevallen: het beste in hem kennen de menschen al.  _Helena_ (_nog in de schilderij verdiept, mijmerend_). Toch misschien niet altijd,(_zich plots omkeerend_) maar mijnheer van Bergen: wij vergeten de les! (_zij doet haar hoed af, legt haar handschoenen weg en bereidt zich ijverig voor op den arbeid; even vrouwelijk vleiend_). Misschien zou ik mogen beginnen met een schets van uw eigen werk? dat zou ik graagdan zoudt u mij meteen daar juist enkele dingen in kunnen wijzen _Henri_ (_die haar reeds een portefeuille en papier heeft gegeven, dat zij op haar schoot neemt, zet een tabouret met verdere benoodigdheden bij haar_). Dat is bestja, dat is best.(_Helena begint nu te teekenen, voor de schilderij gezeten, terwijl Henri achter haar is komen staan, met één voet op een spaak van de tabouret, terwijl hij, over haar heengebogen en enkele hoofdpunten aanwijzend, tevens met verwondering en nieuwsgierigheid op haar neerziet; op dat oogenblik komt Nellie met stoffer en blik uit de keukendeur om een rest van de gebroken koppen op te vegen,  zij ziet even naar hen beiden, die haar niet opmerken, knielt dan om te vegen, waarop Henri bij het geluid van het blik verstoord omkijkt en haar met een barschen wenk terugwijst; aarzelend wijkt Nellie naar het keukentje_).   _Scherm._     TWEEDE BEDRIJF   _Het zelfde atelier. De rechtsche figuur op de schilderij schijnt voltooid, de houding van de linksche figuur is duidelijker aangegeven._   EERSTE TOONEEL  _Henri, daarna Marie._  _Henri_ (_hij heeft juist iets op den achtergrond der rechtsche figuur voltooid, legt zijn penseelen neer en bekijkt aandachtig de schets aan de linker zijde, dan haalt hij een kanten zakdoekje uit zijn binnenzak, ruikt er even aan en speelt er mee. Hij neuriet zacht: "l'Amour est enfant de Bohème" als juist geklopt wordt. Hij schrikt op, steekt het zakdoekje weer in zijn binnenzak en neemt weer een penseel ter hand_). Ja!  _Marie_ (_een paar jaar ouder dan Henri; een wat magere en spichtige, doch nog niet onaannemelijke huwelijkscandidate; zij heeft een lange dunne parasol met een handtaschje in de eene hand en houdt met de andere de deur half open;naar binnen rondkijkend_).  _Henri_ (_daar hij niets hoort binnenkomen, omziende_). Oh? (_hij legt palet en penseelen neer en draait zich van den ezel af_).  _Marie_ (_verder binnenkomend_). Hègoddank ben je alleen, ik was bang zoo'n model of zoo'n schilder bij je te vinden.  _Henri_ (_luchtig_). O, daar hoef je je anders niet voor te geneeren.  _Marie_ (_verontwaardigd_). Mij "geneeren"? Ik mocht hèn eens geneeren, m'n beste.  _Henri_ (_als boven_). O, daar is geen kans op.  _Marie_ (_haalt kribbig haar schouders op en loopt even aarzelend nieuwsgierig een paar schilderijen langs_). Hè, wat schilder jij tegenwoordig toch verschrikkelijk immoreel(_onder het kijken, terwijl Henri haar spottend met de oogen volgt_). Vroeger hield ik zoo van je stukken, maar nou kijk nou(_voor een brutale naaktfiguur_). Nee, maar Henri! (_oprecht verontwaardigd_) nee, maar dat kan je toch niet  datdat exposeer je toch nietmet je eigen naammet oh! (_zij keert zich met een snellen blik over een paar andere schilderijen af en gaat op de rustbank zitten_).  _Henri_ (_met de armen over elkaar_). Je komt toch niet alleen voor kritiek, lieve zus?  _Marie_ (_met wat meer warmte_). Neeik kom om te praten,we moeten es samen praten.  _Henri._ "Samen praten?"(_even verrast slaat hij op, en zet zich half spottend, half gemeenzaam naast haar_).  _Marie._ Ja, Henriwe moeten es samen praten (_zij prikt met haar parasol in 't kleedje_). Ik heb juist gisteravond met mama een gesprek gehadeen gesprek over jou, en over mij. (_Henri spitst zich en ziet haar van schuin op zij aan_).Ja, als ik je nou een verzoek mag doen, wees dan alsjeblieft ernstig.  _Henri._ Maar ik ben volkomen ernstig!Ik hoor!  _Marie_ (_vertrouwlijker_). Henri, je wordt nu gauw dertig _Henri._ Ah!  _Marie_ (_zachter_). En ik (_zij prikt met haar parasol in 't kleedje_).  _Henri_ (_haar laatste woorden niet hoorend, luchtig_). Dertignou, dat is een mooie leeftijd!  _Marie._ Je weet wel wat ik bedoel, Henri, een man van dertig moest eigenlijk getrouwd zijn.  _Henri_ (_met een hoofdknik opstaande, alsof hij wel wist wat haar bezoek bedoelde, in denzelfden toon van haar voortgaande_). En een vrouw, een vrouw van _Marie_ (_hem gegriefd aankijkend, bitter_). Jaeen vrouw natuurlijk ook  een vrouw maar dat is niet mooi van je, om dat zoo te zeggen! Jij bent een man, en voor een man is dat wat anders. Wij vrouwen moeten wachten, en julliejullie kunt uitzien en zoeken(_bitterder_). O, jullie mannen kunt doen wat je wilt, jullie leeft er maar op losjullie geniet maar!  _Henri_ (_schamper_). Genietengenieten _Marie._ Zeker "genieten". Maar natuurlijk erken je dat niet en ben je er niet dankbaar voordaarvoor ben je een man. Je mocht er mama wel op je knietjes voor danken, dat je door haar hulp je altijd zoo vrij hebt kunnen bewegen, en altijd alles hebt kunnen doen. Jìj hebt je niet te bekommeren om de wereld, jìj hebt nietjij hebt niet (_zich inhoudend en zenuwachtig met haar parasol in het kleed prikkend_). Achjullie!  _Henri_ (_zachter_). En kom je me dat nu eigenlijk vertellen?  _Marie_ (_zich herstellend_). Nee,ik kom je iets vragen:ik kom je vragen om met mama en mij een invitatie van tante Jet aan te nemen, om de volgende maand een paar weken op haar buiten te komen logeeren. Lientjeje weet wel, waar je vroeger zoo dol op was, (_zachter_) en waarvan ik weet, dat ze jou erg, héél erg graag mag lijden,Lientje is nu uit 't buitenland voor goed bij tante terug, en Arie komt er ook over een paar weken, met verlof uit Indië, het zou heel aardig kunnen zijnhéél aardig!  _Henri._ Arie? Arievan wien ze zeggen, dat hij in Indië zoo zwaar geleefd heeft!?  _Marie_ (_afwerend_). Ach, dat is allemaal onzin!Ze leven daar in Indië misschien watwat vrijer, maar daarom hoef je nog niet aan al die lasterpraatjes te gelooven!Maar (_ietwat vleiend_)zeg nou es Henri, is dat nou werkelijk niet een aardig plan? Je weet, tante is altijd bizonder op jou gesteldde invitatie geldt misschien in de eerste plaats jou!de heele logeerpartij hangt van de aardige stemming afen van jouw komen vooral, zou 't niet aardig kunnen zijn, zeg?  _Henri_ (_kregel_). Ach! mama en jij met jullie plannetjes! Ik ben niet voor die dingen; en Arie _Marie_ (_in de rede vallend_). Papa had ook altijd zoo met tante en Lientje op.  _Henri_ (_ernstig_). Laat papa er maar buiten Marie,je weet heel goed, hoe papa over zoo'n plannetje zou denken; en wat Arie betreft _Marie_ (_in de rede vallend_). En Lientje!jij wàs toch altijd zoo op haar, voor ze naar 't buitenland ging?  _Henri_ (_schouderophalend_). Lientje was een lief gansje, en zal dat wel altijd gebleven zijn. Ik bèn niet geschikt voor die dingenik moet wérken, ik heb toch waarachtig wel beter dingen te doen, mooier dingenbelangrijker dingen!  _Marie_ (_met een blik naar de schilderij_). Waarom "belangrijker"?  _Henri._ Wel godallemachtig"waarom?" "waarom?"  _Marie_ (_verbeten zuchtend_). Ach ja, natuurlijk weer bezwarenaltijd bezwaren, wanneer 't geldt mama en mij es een pleizier te doen! (_na een pauze op anderen toon_). En jij zelf Henrije moet toch ook aan je zelf denken. De tijd van partijtjes en dineetjes is nou toch voor ons voorbijen (_spijtig_) van mijn vriendinnen heb je je nooit iets aangetrokken,Lientje _Henri_ (_schamper in de rede vallend, door de kamer stappend_). Nee, dat zal waar zijnwat heb ik ooit aan die vertooningen gehadmet die droge vriendinnen van jou. Mijn hemel (_hij bromt wat voor zich heen_)en dat teint, en die conversatienou!  _Marie_ (_opspringend_). Henri, ik verbied je zoo te spreken! Ik heb genoeg aardige meisjes in huis gebracht,maar als Jeanne, als Tilde ha! jij mocht willen dat _Henri._ "Als Jeanne, als Tilde"? (_zijn schouders ophalend_). Ik heb er nooit wat bizonders aan opgemerkt. Ach maar beste Marie, wat heb jij nou ooit voor aardigs en bizonders in huis gebracht?  _Marie._ En jij, jij? wat heb jij dan in huis gebracht? jij, met je onmogelijke kornuiten, met "die schilders"! Mama geeft me daarin volkomen gelijken papa zou me zeker ook gelijk geven.  _Henri._ Neen, papa zou je zeker niet gelijk gevenals papa nog leefde.  _Marie_ (_na korte pauze_). Nu, denk er nog eens over Henri, het hoeft ook niet dadelijk beslist, het is pas voor de volgende maand, maar mama en ik hopen hartelijk, dat je gaat (_een flacon uit haar taschje nemend_). Mama heeft me wat voor je meegegeven, en gezegd, dat ik 't zelf op je waschtafel moest zetten (_naar de slaapkamerdeur gaande_). Mag ik dan meteen eens zien, of alles daar in orde is?  _Henri._ Heel liefheel lief.  _Marie_ (_even weifelend bij de deur_). Kan ik?  _Henri._ O zeker, ga je gang,ga je ganggeen geheimen hoor. (_Marie verdwijnt in de slaapkamer, terwijl Henri met zijn handen in zijn broekzakken voor den ezel gaat zitten en zingt_):   "l'Amour est enfant de bohème  Elle n'a jamais connu des lois  Et quand je t'aime prends gàààrrde  TWEEDE TOONEEL  _Henri, Nellie, daarna Marie._  _Nellie_ (_heeft, als Henri begint te zingen, haar hoofdje om de deur gestoken, en is op haar teenen naar binnen gekomen en tot vlak achter hem genaderd, als hij juist met een operastem "prends garde" zingt,waarbij ze als verrassing haar eene hand voor zijn oogen, de andere voor zijn mond houdt. Hij spartelt even wanhopig maar voorzichtig, om geen leven te maken, tegen, waarbij Nellie hem juist op zijn kruin zoent, als Marie uit de slaapkamer komt, een grasgroen directoire broekje tusschen duim en vingers voor zich uithoudend_).  _Marie._ Maar HenriWat is dat!? (_Nellie ziende_). Oh|| (_algemeene ontsteltenis, waarbij Marie het broekje op de rustbank laat vallen en naar haar parasol grijpt, terwijl Nellie zich achter Henri bij den ezel opstelt_).  _Henri_ (_die zich half zenuwachtig, half ingehouden vroolijk, op de lip bijt_). Mag ik eens voorstellen _Marie_ (_hem voorkomend_). Oneem me niet kwalijkik wist nietik  (_met een vluchtig stijf buiginkje naar de deur gaande, waar Henri haar inderhaast uitgeleidt_).   DERDE TOONEEL  _Henri, Nellie._  _Nellie_ (_verbaasd_). Wat was dat voor een mensch?  _Henri_ (_uit zijn humeur_). Dat mensch was mijn zuster.  _Nellie_ (_wat onthutst_). Ohje zuster?  _Henri._ Ja, wat duvel kom je dan ook zoo binnen!Waarom kom je nù alje zou toch komen na de les?Je hebt hier nog heelemaal niet te zijn!  _Nellie._ Nou, word maar niet zoo boos,dat kan ìk toch niet helpen, dat juist dat mendat je zuster hier was. Ik kwam maar even oploopen, omdat ik in de buurt moest wezen bij Mien't is nou toch nog geen tijd voor je les met die leerling,diehoe heet ze ook weer?  _Henri._ In ieder geval had je eerst kunnen kloppen, dan had ik je kunnen zeggen, dat er iemand was.  _Nellie._ Och, je was toch aan 't zingenen  _Henri_ (_opnieuw verontwaardigd over de scène van daar straks_). En dan ook altijd die uitbundige manieren van jou! (_het broekje op dezelfde manier als zijn zuster tusschen duim en vingers nemend_). Dat is van jou, geloof ik.  _Nellie._ "Geloof ik"? "geloof ik"Ja natuurlijk is dat van mijdat weet je toch waarachtig ook wel!Ha! het moest ook eens niet van mij zijn!"Geloof ik"Draagt je nieuwe leerling ze dan ook zoo?  _Henri._ Hou je mond! Wat is dat nou weer voor ordinairheid!Wat duvel, jij met je grove manieren!Wees toch een vrouw! Wees toch een nette vrouw! Probeer toch eens eindelijk een "dame" te zijn! (_hij heeft het broekje onderwijl verfrommeld en gooit het op de rustbank_).  _Nellie_ (_wat kleintjes_). Ja, zoo'n "dame" als je nieuwe leerling kan ik niet wezen.  _Henri._ Dat is onzin! Die nieuwe leerling heeft er niets mee te maken,iedere vrouw kan een "dame" zijnals ze maar wil.  _Nellie._ Och Henri, hoe kan ik nou een "dame" zijn, voor een "dame" moet je geld hebben, en fatsoenlijk wezendàt is een "dame!"  _Henri._ Ach, jij met je eeuwige gezanik over fatsòènlijk en ónfatsoenlijk!  Er bestaat eenvoudig geen fatsoenwat is nou fatsoenHet eenige kenmerk van een fatsoenlijke vrouw is, dat je nooit aan haar kunt zien, dat ze niet fatsoenlijk isbegrijp je?  _Nellie._ Nee, dat begrijp ik heelemaal niet.  _Henri._ Dat is toch anders zoo eenvoudig als ik weet niet wat:je kunt toch wel "spélen!" Je kunt je toch wel fatsoenlijk bewegen! en fatsoenlijk spreken! en fatsoenlijk doen! toch nàdoen?  _Nellie._ Neeneeik kán niet spelen en ik wìl niet spelenen ik ben zooals ik ben!  _Henri._ Dat is onzindat is naïeve aanstellerij: je hèbt eenvoudig niet altijd te zijn zooals je bent! Iedereen speelt een rol, en een vrouwmijn hemel, wat is nou een vrouw, die geen comedie kan spelen! Dat is zelfs het kenmerk van beschaving(_doceerend_): het kenmerk van beschaving is, dat iedereen "netjes speelt."  _Nellie._ Och, dat is flauwe kul!  _Henri_ (_haar niet hoorend, tevreden zijn vondst bij zichzelf herhalend_): "netjes speelt"juist: "netjes speelt"(_tot Nellie_). Wat zei je?  _Nellie._ Och Henri, je weet wel, dat ik voor die dingen geen begrip heb.  _Henri._ Nee, dat is het juist: "je hebt geen begrip!"Geen begrip van comedie tenminste,daarom zit er ook geen kunst in je. God! ìk zou wel voor "dame" kunnen spelen(_hij doet gemaakt aanstellerig zijn zuster na en tript met een stijf buiginkje voor Nellie nuffig naar de deur_).  _Nellie_ (_lacht_). Gekke vent!  _Henri_ (_komt meelachend op de rustbank naast haar zitten. Stilte_).  _Nellie._ Zeg Han, hoeveel maal komt die leerling nou wel in de week?  _Henri._ Denk je, dat ik dat opschrijf!Zij komtwanneer ze komt.  _Nellie._ NouHerman had net zoo goed leerlingen,die heeft er wel drie, en die kwamen op een vast uuren die schreef het wel degelijk op, hoor.  _Henri._ Zoonou maar ik ben Herman niet.  _Nellie._ Maar, je moet het toch ook opschrijven voorvoor de rekening?  _Henri_ (_proestend_). De rekening! "de rekening!" Ha, ha! die is goed!  _Nellie._ Nouis dat zoo gek?  _Henri._ Ach mensch, ze kon mij net zoo goed een rekening sturen!Ik geef haar soms wat les, jawel, maar ze weet er waarachtig genoeg vantheoretisch tenminsteen ik leer zèlf, ik heb zelf veel aan haar (_heen en weer loopend, meer voor zich redeneerend_). Dat is nou eens een nieuwe, een bizondere vrouwdat is een verschijning!Een mensch moet altijd weer nieuwe ideeën, nieuwe gevoelens op zich laten inwerken, als een sproeibaddat heb ik noodig! Een mensch moest eigenlijk telkens weer in nieuwe vormen kunnen opleven niet na je doodmaar zóó: je moet je altijd metamorphoseeren (_voor haar staan blijvend_). Zie je Nellie, dat noem je metamorphose: "mètàmòrphóse"(_afbrekend_) enfin, dat begrijp je toch niet!  _Nellie._ Dat begrijp ik best! dat begrijp ik best! je wil eenvoudig weer eens wat anders! Je hebt genoeg van mijn poseeren, en nou komt die opgemaakte madam hier over de vloer, en zit je met haar te zaniken en thee te zettenendat mensch komt hier tegenwoordig elke dag!  _Henri._ En wat zou dat?Je vergeet eenvoudigomdat je daar geen begrip van hebtdat ik schilder ben, "schilder!"begrijp je dat Nellie? (_naar de schilderij gaand_). Dààr geef ik om, dààr leef ik voor, dààr gaat het hier om!Ik heb die vrouw noodig, ik zie daar dingen in, die ik kan gebruikendat is een gezicht, dat is een "gelaat, dat strààlt" begrijp je: "waar licht uit komt!" Ik heb lìcht noodigen die vrouw is mooi, begrijp jemooi"mooi"!  _Nellie_ (_even wat onthutst_). Mooi? mooi? Ben ik dan niet mooi genoeg? Heb je niet altijd opgegeven over mijn haar, en mijn lijf? Heb je dan altijd weer anderen noodig voor je schilderijen? (_zich opeens herinnerend_). En je hebt zelf verleden nog gezegd, dat ik er telkens zoo anders uitzag! "Mooi?"nou, maar je maakt mij niet wijs, dat dat mensch hier altijd alleen om te schilderen komt!  _Henri_ (_in den grond gevleid_). Poeh! wat een ideeënwat een ideeën!  En al kwam hier de heele wereld over de vloer, dan had je daar nog niks niemendal mee te maken! Dacht je dan, dat ik altijd maar naar een en hetzelfde gezicht kon zitten schilderen!?Och, dat is immers eenvoudig te gek om los te loopen!Nee, lieve Nellie, sinds jij hier bent, komen hier veel te weinig vrouwendàt is de kwestie! Ik kàn niet schilderen zonder vrouweneen schilder moet vrij zijn"vrij!"  _Nellie_ (_voor zich uit starend_). Je bent een harde man.  _Henri._ Hard!? Ha, ik wou, dat ik hard wàs! Ik ben juist heelemaal niet hardniet hard genoèg. Ach God, ik ben juist veel te zacht: een kunstenaar moèt hard zijnalle groote kunstenaars waren hard!  _Nellie._ En Herman dan?  _Henri._ Herman? (_hij haalt zijn schouders op_).  _Nellie._ Nou, is Herman dan geen kunstenaar?  _Henri_ (_kregel_).Ach!(_luchtiger_). Ach ja, jullie, modellen, snappen ook juist nooit iets van kunst,en van de moderne schilderkunst nog minder,en van mij heelemaal niets.  _Nellie._ Nou, en je bent toch een harde man.  _Henri._ Maar God mensch, waar moet ik nou hard om zijn?  _Nellie._ Je bent voor vroùwen hard. Je hoèft niet altijd over vrouwen te praten en over "vrij" zijn,als je van iemand houdt, dan màg je nietheelemaal vrij meer zijn! Nee!Jij doet maar, jij leeft maar, jij moet maar vrij zijnen van mìj wil je niet, dat ik ergens meer poseer: ik mag niet meer bij Herman komen, ik mag niet naar Willem, niet naar mijnheer Hendriks _Henri_ (_na een kleine pauze_). God, ga je gang hoor.  _Nellie_ (_even in de war, dan driftiger_). Wat"ga je gang"?Wat zeg je?O! dus het kan jou niets schelen hè, waar ik zit en wat ik uitvoer!O jadan ben jij d